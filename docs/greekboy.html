<!DOCTYPE html>
<html lang="grc">
  <head>
    <title>Greek Boy at Home</title>
    <meta charset="utf-8">
    <link href="default.css" rel="stylesheet">
    <link rel="stylesheet" href="https://cdn.jsdelivr.net/npm/alpheios-components@latest/dist/style/style-components.min.css"/>
    <meta name="viewport" content="width=device-width, initial-scale=1.0">

  </head>
  <body class="default">
    <div class="container alpheios-enabled" lang="grc">
<div class="section">
  <h2 class="section-title">Ι. PRELIMINARY</h2>
<div class="paragraph">
</div>
<div class="paragraph">
<div class="sentence">READ pp.</div>
<div class="sentence">1-4 of Rouse's <em>First Greek Course</em>, and practise the alphabet as on p.</div>
<div class="sentence">4.</div>
<div class="sentence">The grammar for ch.</div>
<div class="sentence">II is found on pp.</div>
<div class="sentence">4-6, with the pronouns p.</div>
<div class="sentence">13 and εἰμί p.</div>
<div class="sentence">10.</div>
<div class="sentence">For other exercises see the corresponding number in the <em>First Greek Course</em>.</div>
<div class="sentence">Those with Arabic numerals assume a knowledge of the whole grammar.</div>
</div>
</div>
<div class="section">
  <h3 class="section-title">ΙΙ. ΟΣΤΙΣ ΕΙΜΙ ΕΓΩ</h3>
<div class="paragraph">
</div>
<div class="paragraph">
<div class="sentence">ἐγὼ μέν εἰμι παιδίον Ἑλληνικόν, οἰκῶ δ' ἐν ἀγροῖς.</div>
<div class="sentence">ἐνταῦθα γὰρ ἐν τοῖς ἀγροῖς γεωργός τις Θράσυλλός ἐστιν, ὅς γεωργεῖ καὶ ἔχει χωρίον.</div>
<div class="sentence">ἆρα ἐρωτᾷς, τίς μὲν ἐγώ, τίς δ' ὁ Θράσυλλος; λέγω δή.</div>
<div class="sentence">τέκνον γάρ εἰμι ἐγώ τοῦ Θρασύλλου.</div>
<div class="sentence">καὶ μὴν ἄλλα γε ἔχει τέκνα ὁ Θράσυλλος.</div>
<div class="sentence">καὶ γὰρ ἐγώ εἰμι τέκνον αὐτοῦ, καὶ ἔχω ἀδελφόν τε καὶ ἀδελφήν.</div>
<div class="sentence">ὀνομάζουσιν δ' ἐμὲ μὲν Θρασύμαχον, τὸν δ' ἀδελφὸν ὀνομάζουσιν Θρασύστομον, τὴν δ' ἀδελφὴν Ἑλένην ὀνομάζουσιν.</div>
<div class="sentence">ἐσμὲν οὖν τέκνα τοῦ Θράσυλλου, ἐσμὲν δὲ καὶ τὴς Εὐρυδίκης τέκνα.</div>
</div>
<div class="paragraph">
<div class="sentence">ποῦ δ' οἰκοῦμεν; ὅπου; ἔστι δὴ χωρίον ἐν ἀγροῖς, καὶ ἐν τῷ χωρίῳ οἰκία· ἡμεῖς μὲν οἰκοῦμεν ἐν τῇ οἰκίᾳ, ὁ δὲ Θράσυλλος γεωργεῖ ἐν τῷ χωριῳ.</div>
<div class="sentence">ἆρα ἐρωτᾷς, τί ἐστι χωρίον; ἆρα οὐ δῆλον; ὁ γεωργὸς γὰρ ἔχει χωρίον, τὸ δὲ χωρίον τόπος ἐστὶν ἐν ᾧ γεωργεῖ γεωργός.</div>
<div class="sentence">χώρα μὲν γὰρ ἐστι τόπος, καὶ χωρίον ἐστὶ χώρα μικρά· Λέγω δὲ οὕτως, ἐπειδὴ οὐκ εἶ σὺ Ἑλληνικὸν παιδίον.</div>
<div class="sentence">ἆρα δῆλόν σοι νῦν ἐστιν ὅ λέγω; τὸ δὲ χωρίον ἔχει ἀγροὺς οὐκ ὀλίγους.</div>
</div>
</div>
<div class="section">
  <h3 class="section-title">ΙΙ α. ΤΟ ΧΩΡΙΟΝ</h3>
<div class="paragraph">
</div>
<div class="paragraph">
<div class="sentence">λέγω δή σοι, ὦ φίλε, ὅτι ἐν χωρίῳ οἰκοῦμεν, καὶ ὅτι τέκνα ἐσμὲν τοῦ Θρασύλλου καὶ τῆς Εὐρυδίκης ἐγώ τε καὶ Θρασύτομος καὶ Ἑλένη.</div>
<div class="sentence">ἐν δὲ τῇ οἰκίᾳ ἡμῶν οἰκεῖ τις καὶ ἄλλη· ἡ δ' ἐστὶ τροφός, καὶ ὀνομάζουσι τὴν τροφὸν ἡμῶν Λαδίκην.</div>
<div class="sentence">ἆρα ἐρωτᾷς, ποῖόν τί ἐστι τροφός; καὶ δὴ λέγω.</div>
<div class="sentence">τροφὸς γὰρ τρέφει τὰ μικρὰ τέκνα.</div>
<div class="sentence">ἡ οὖν τροφὸς ἡ ἡμετέρα οἰκεῖ μεθ' ἡμῶν ἐν τῇ οἰκίᾳ.</div>
</div>
<div class="paragraph">
<div class="sentence">οὐκ ἄδηλόν ποὺ ἐστί σοι ὅτι οἰκοῦμεν ἅμα, ἐγώ τε καὶ ὁ Θράσυλλος ὁ γεωργός, καὶ ὁ ἀδελφός μου Θρασύστομος, καὶ ἡ ἀδελφὴ Ἑλένη, καὶ Εὐρυδίκη, ἧς τέκνα ἐσμέν, καὶ ἡ Λαδίκη, ἣ τροφός ἐστιν.</div>
<div class="sentence">καὶ ἐν ᾧ χρόνῳ λέγω σοι, μανθάνεις ἕκαστα· δῆλον οὖν δή πού ἐστι, διὰ τί λέγω πολλάκις ἕκαστα.</div>
<div class="sentence">καὶ ἐν ᾧ ἐγὼ λέγω, σὺ ἀκούεις.</div>
</div>
<div class="paragraph">
<div class="sentence">ἔπειτα λέγω περὶ τοῦ ἡμετέρου χωρίου.</div>
<div class="sentence">τὸ γὰρ ἡμέτερον χωρίον λόφοι περιέχουσιν.</div>
<div class="sentence">ἆρ' ἐρωτᾷς τί ποτ' ἐστι λόφος; λέγω δή.</div>
<div class="sentence">λόφος γάρ ἐστι τόπος ὑψηλός, ἡ δὲ γῆ ἣν γεωργοῦμεν οὔκ ἐστιν ὑψηλή, ἀλλα ἔστιν ὁμαλή.</div>
<div class="sentence">ἆρα νῦν δῆλον ὅ τι ἐστὶ λόφος; εἰ μὴ δῆλον, λέγω ἄλλως δὴ.</div>
<div class="sentence">ἔστι γάρ τοι λόφος μάλιστα ὑψηλὸς ἐν Ἑλβετίᾳ, ὃν ὀνομάσουσι Λόφον Λευκόν· ἔστι δὲ καὶ ἐν Σκωτίᾳ, λόφος Νέβις, καὶ ἐν Ἱβερνίᾳ λόφοι Πυρηναῖοι, καὶ ἄλλοι ἐν Ἱταλίᾳ Ἀπεννῖνοι· νῦν που δῆλόν ἐστί σοι.</div>
<div class="sentence">ἀλλὰ οἱ λόφοι οἱ ἡμέτεροι οὔκ εἰσιν οὕτως ὑψηλοὶ ὡς οἱ Πυρηναῖοι· μικροὶ γὰρ μᾶλλόν εἰσιν οἱ ἡμέτεροι.</div>
<div class="sentence">περιέχουσιν οὖν οἱ λόφοι τὸ χωρίον ἡμῶν κύκλῳ, ὑψηλοὶ μέν, ἀλλὰ οὐχ οὕτως ὑψηλοὶ ὡς καὶ ἄλλοι.</div>
<div class="sentence">ἐν μέσῳ δὲ τῶν λόφων τὸ χωρίον ἐστίν, ἐν ᾧ γεωργοῦμεν.</div>
</div>
<div class="paragraph">
<div class="sentence">καὶ οὐ μόνον τὸ ἡμέτερον χωρίον ἐστὶν ἐνταῦθα, χωρία δ' ἐστὶν ἐγγὺς ἄλλα.</div>
<div class="sentence">ἐκ δεξιᾶς μὲν τὸ ἡμέτερον, ἐξ ἀριστερᾶς δὲ τὰ ἄλλα· καὶ ἐν μέσῳ ὁδός.</div>
<div class="sentence">ἡ οὖν ὁδός ἐστιν ἐν μέσῳ τοῦ θ' ἡμετέρου χωρίου καὶ τῶν ἄλλων, καὶ τὰ χωρία ἐν μέσῳ τῶν λόφων.</div>
<div class="sentence">δῆλον δὴ σοί ἐστι νῦν τὰ περὶ τοῦ τόπου, ὡς νομίζω.</div>
</div>
</div>
<div class="section">
  <h3 class="section-title">ΙΙ β. ΔΙΑΛΟΓΟΣ</h3>
<div class="paragraph">
</div>
<div class="paragraph">
<div class="sentence">πηλίκον ἐστὶ τὸ χωρίον; μικρόν ἐστι τὸ χωρίον.</div>
</div>
<div class="paragraph">
<div class="sentence">τίς τροφός ἐστι τῆς Ἑλένης; Λαδίκη τροφός ἐστι τῆς Ἑλένης.</div>
</div>
<div class="paragraph">
<div class="sentence">τίς ἐστι τέκνον Θρασύλλου; Θρασύμαχός τε καὶ Θρασύστομός ἐστον τέκνω τοῦ Θρασύλλου, καὶ δὴ καὶ ἡ Ἑλένη τέκνον ἐστὶν ἄλλο.</div>
</div>
<div class="paragraph">
<div class="sentence">ποῦ οἰκεῖ ὁ Θράσυλλος; ἐν χωρίῳ οἰκεῖ.</div>
</div>
<div class="paragraph">
<div class="sentence">ἐν πηλίκῳ δὲ χωρίῳ οἰκε ὁ Θράσυλλος; ἐν μικρῷ οἰκεῖ χωρίῳ ὁ Θράσυλλος.</div>
</div>
<div class="paragraph">
<div class="sentence">τίς δ' οἰκεῖ ἐν τῷ χωρίῳ μετὰ τοῦ Θρασύλλου; ὁ Θρασύστομος καὶ ὁ Θρασύμαχος καὶ ἡ Ἑλένη οἰκοῦσι μετὰ τοῦ Θρασύλλου ἐν τῷ χωρίῳ.</div>
</div>
<div class="paragraph">
<div class="sentence">ἄρα ἔχει Λαδίκη τὸ χωρίον; οὐχ ἡ Λαδίκη ἀλλ' ὁ Θράσυλλος ἔχει τὸ χωρίον.</div>
</div>
<div class="paragraph">
<div class="sentence">ποῦ οἰκεῖ ἡ τροφός; μετὰ τῶν ἄλλων οἰκεῖ ἡ τροφός.</div>
</div>
<div class="paragraph">
<div class="sentence">τί περιέχει τὸ χωρίον; λόφοι περιέχουσι τὸ χωρίον.</div>
<div class="sentence">τί δ' ἐν µέσῳ ἐστὶ τῶν χωρίων; ὁδός ἐστιν ἐν µέσφ τῶν χωρίων.</div>
</div>
<div class="paragraph">
<div class="sentence">ἆρ' ἐστὶν ἐξ ἀριστερᾶς τὸ χωρίον τοῦ Θρασύλλου; οὔκ ἐστιν ἐξ ἀριστερᾶς τὸ χωρίον τοῦ Θρασύλλου, ἀλλὰ ἐκ δεξιᾶς.</div>
</div>
<div class="paragraph">
<div class="sentence">ποῖοι δ' εἰσὶν οἱ λόφοι; ὑψηλοί εἰσιν οἱ λόφοι.</div>
</div>
</div>
<div class="section">
  <h3 class="section-title">ΙΙ γ. ΤΟ ΧΩΡΙΟΝ</h3>
<div class="paragraph">
</div>
<div class="paragraph">
<div class="sentence">οὔκ ἐστι μέγα τὸ χωρίον ἐν ᾧ οἰκῶ, ἀλλὰ μικρόν ἐστιν.</div>
<div class="sentence">ἐγὼ δ' οὐκ ἔχω τὸ χωρίον, ἀλλὰ ὁ Θράσυλλος ἔχει τὸ χωρίον ἐν ᾧ οἰκοῦμεν.</div>
<div class="sentence">οὐδ' ἐστὶν τέκνον μου ὁ Θράσυλλος, ἀλλ' ἐγὼ τέκνον εἰμὶ τοῦ Θρασύλλου.</div>
<div class="sentence">ἡ δ' Εὑριδίκη οὔκ ἐστιν ἀδελφή μου, ἀλλ' ἡ Ἑλένη· εἰμὶ δὲ υἱὸς τῆς Εὑρυδίκης, οὐ τῆς Ἑλένης· ἡ γὰρ Ἑλένη ἀδελφὴ ἐστί μου, καὶ τέκνον τοῦ Θρασύλλου.</div>
<div class="sentence">τροφὸν δ' ἔχομεν τὴν Λαδίκην· ἡ δ' ἐστὶ τροφὸς καὶ ἐμὴ καὶ Ἑλένης.</div>
<div class="sentence">οἰκοῦμεν ἡμεῖς ὁμοῦ, οἰκεῖ δὲ καὶ ἡ τροφὸς μεθ' ἡμῶν, ἡμεῖς δὲ μετὰ τῆς τροφοῦ.</div>
<div class="sentence">ὀνομάζω μὲν ἔγωγε τὴν τροφὸν μάμμην, ἡ δ' Ἑλένη ὀνομάζει τὴν τροφὸν μάμμην, καὶ δὴ καὶ ὁ ἀδελφός· οἱ δ' ἄλλοι ὀνομάζουσιν τὴν τροφὸν Λαδίκην.</div>
</div>
<div class="paragraph">
<div class="sentence">λόφους δ' ἔχει ὑψηλοὺς κύκλῳ τὸ χωρίον ἡμῶν· οἰκοῦμεν δ' ἐν μέσοις τοῖς λόφοις, οἵπερ περιέχουσι κύκλῳ τὸ χωρίον.</div>
<div class="sentence">ἐν μέσῳ δὲ τοῦ θ' ἡμετέρου χωρίου καὶ τῶν ἄλλων ὁδός ἐστί τις· ὁρῶ δ' τὸ μὲν ἡμέτερον χωρίον ἐκ δεξιᾶς, τὰ δ' ἄλλα ἐκ ἀριστερᾶς.</div>
</div>
</div>
<div class="section">
  <h2 class="section-title">ΙΙΙ. ΚΗΠΟΣ</h2>
<div class="paragraph">
</div>
<div class="paragraph">
<div class="sentence">τοῦτ' ἐστὶ τὸ χωρίον ἐν ᾧ γεωργεῖ ὁ Θράσυλλος, καὶ οὗτοί εἰσιν οἱ λόφοι οἳ περιέχουσι το χωρίον· αὕτη δ' ἡ ὁδὸς ἡ ἐν μέσῳ τῶν χωρίων, καὶ ταῦτ' ἐστὶ τὰ χωρία τὰ ἐν μέσῳ τῶν λόφων.</div>
<div class="sentence">καὶ δὴ καὶ αὕτη ἐστὶν ἡ οἰκία ἡ ἐν μέσῳ τῷ χωρίῳ· οὗτος δὲ κῆπός ἐστιν ἐγγὺς τῆς οἰκίας.</div>
</div>
<div class="paragraph">
<div class="sentence">ἆρα δηλόν σοι ὅ τι ἐστὶ κῆπος; ἆρα τοῦτό μ' ἐρωτᾷς; λέγω δὴ τοῦτο ὥσπερ καὶ τὰ ἄλλα· καὶ ἐν ᾧ χρόνῳ λέγω, σὺ μανθάνεις ἕκαστα.</div>
<div class="sentence">κῆπος γάρ ἐστι τόπος, ἐν ᾧ φυτεύομεν δένδρα καὶ ἄλλα φυτά.</div>
<div class="sentence">ἅπερ δὲ φυτεύομεν ἐν τῷ κῆπῳ, ταῦτα ἐσθίομεν, ἢ τὸν καρπὸν αὐτῶν.</div>
<div class="sentence">ἄλλα μὲν γὰρ δένδρα οὐ φυτεύομεν, μόνα δὲ ταῦτα τὰ δένδρα, ἃ φέρει καρπόν· καὶ τὸν καρπὸν ἐσθίομεν τῶν δένδρων.</div>
<div class="sentence">τὰ δὲ δένδρα ἃ καρπὸν φέρει, ταῦτ' ὀνομάζομεν καρποφόρα δένδρα, ἢ καὶ ἀκρόδρυα.</div>
<div class="sentence">λέγω δὴ συκᾶς καὶ ἐλαίας καὶ ἄλλα τοιαῦτα δένδρα.</div>
<div class="sentence">τούτων δὲ τῶν δένδρων ἡ μὲν συκῆ φέρει σῦκα, ἡ δὲ ἐλαία φέρει ἐλαίας· ἐσθίομεν δὲ καὶ τὰ σῦκα καὶ τὰς ἐλαίας, ἐκ δὲ τῶν ἐλαιῶν ποιοῦμεν ἔλαιον.</div>
<div class="sentence">καρποὺς δὲ φέρει τὰ δένδρα ἄλλα ἄλλους.</div>
<div class="sentence">λάχανα δὲ καὶ φυτεύομεν καὶ ἐσθίομεν· ταῦτα δ' ἐστὶ σκόροδα καὶ κρόμμυα καὶ ῤάφανοι καὶ καύμοι καὶ σέλινα καὶ ἄλλα.</div>
</div>
</div>
<div class="section">
  <h3 class="section-title">ΙΙΙ α. ΑΓΡΙΑ ΔΕΝΔΡΑ</h3>
<div class="paragraph">
</div>
<div class="paragraph">
<div class="sentence">ταῦτ' ἐστί τοι δένδρα ἥμερα· ἔστι δὲ καὶ ἄγρια δένδρα ἐπὶ τῶν λόφων.</div>
<div class="sentence">καὶ δὴ ἐρωτᾷς, τί ποτ' ἐστὶν ἄγριον καὶ τί ἥμερον· λέγω οὖν σοι καὶ ταῦτα, καὶ μανθάνεις σὺ ἐν ᾧ λέγω.</div>
<div class="sentence">τὰ μὲν ἥμερα δένδρα ταῦτ' ἐστίν, ἅπερ φυτεύομεν ἐν τῷ κήπῳ· ὥσπερ καὶ τὰ ἥμερα ζῷα ταῦτ' ἐστίν, ἅπερ τρέφομεν ἐν τῇ οἰκιᾳ καὶ ἐν τῷ χωρίῳ.</div>
<div class="sentence">ἀλλὰ τὰ ἄγρια δένδρ' ἐστὶ ταῦθ', ἃ μὴ φυτεύομεν, ὥσπερ καὶ τὰ ἄγρια ζῷα ταῦτ' ἐστίν, ἃ μὴ τρέφομεν.</div>
<div class="sentence">ἐπὶ οὖν τῶν λόφων ἐστὶ τὰ ἄγρια δένδρα, καὶ δὴ καὶ τὰ ζῷα τὰ ἄγρια.</div>
<div class="sentence">ποῖα δ' ἐστὶ τὰ δένδρα τὰ ἄγρια; ἔστι μὲν ἄλλα, περὶ ὧν ὕστερον· νῦν δὲ λέγω ἔνια αὐτῶν· ἔστι μὲν πεύκη, ἔστι δὲ φηγός, ἔστι δὲ καὶ ἰτέα καὶ πτελέα· ὅπου δὲ πολλὰ δένδρα ὁμοῦ ἐστιν, ταύτην ὕλην ὀνομάζομεν.</div>
<div class="sentence">ἕκαστον δὲ δένδρον κλάδους ἔχει, ἕκαστος δὲ κλάδος φύλλα.</div>
<div class="sentence">ἡ δ' ὕλη πολλὰ δένδρ' ἐνέχει, καὶ φηγοὺς καὶ ἰτέας καὶ πεύκας καὶ πτελέας· καὶ τὰ δένδρα πολλοὺς ἔχει καὶ κλάδους καὶ φύλλα.</div>
<div class="sentence">ταῦτ' ἐστὶν ὑψηλὰ τὰ δένδρα· τὰ δὲ μὴ ὑψηλά, δρυμοὺς λέγομεν.</div>
<div class="sentence">ὑψηλὰ μὲν τὰ δένδρα, ταπεινοὶ δὲ οἱ δρυμοί.</div>
</div>
</div>
<div class="section">
  <h3 class="section-title">ΙΙΙ β. ΖΩΙΑ</h3>
<div class="paragraph">
</div>
<div class="paragraph">
<div class="sentence">ἄγρια οὖν ταῦτα τὰ δένδρα, ἄγριοι δὲ καὶ οἱ δρυμοί.</div>
<div class="sentence">ἐν δὲ τῇ ὕλῃ καὶ δὴ καὶ ἐν τοῖς δρυμοῖς μάλιστα οἰκεῖ τὰ ἄγρια ζῷα, περὶ ὧν ὕστερον.</div>
<div class="sentence">θηρεύομεν γὰρ τὰ ζῷα τὰ ἄγρια, καὶ ἔστιν ἃ αὐτῶν ἐσθίομεν.</div>
<div class="sentence">καὶ περὶ μὲν τῆς ὕλης τοσαῦτα.</div>
</div>
<div class="paragraph">
<div class="sentence">οἰκεῖ δ' ἐν τοῖς δένδροις ζῷα ἄλλα, ἅπερ ἔχει πτερά· ταῦτα δὲ οἰκεῖ ἐν τοῖς δένδροις καὶ ἀντὶ οἰκιῶν οἰκοδομοῦσι καλιάς.</div>
<div class="sentence">ὀνομάζομεν δὲ ὀρνίθια ταῦτα τὰ ζῷα.</div>
<div class="sentence">τὰ οὖν ὀρνίθια οἰκοδομοῦσι καλιάς, ὥσπερ καὶ οἱ ἄνθρωποι οἰκοδομοῦσιν οἰκίας· ἡ καλιὰ γάρ ἐστιν ἀντὶ οἰκίας ὀρνιθίῳ, ἐν ᾗ οἰκεῖ τὰ νεόττια.</div>
<div class="sentence">καὶ ὥσπερ ἄνθρωποι παιδία τίκτουσιν, οὕτως καὶ τὰ ὀρνίθια τίκτει ᾠά.</div>
<div class="sentence">φανερὸν δήπου ἐστί σοι, τοῦθ' ὃ λέγομεν ᾠόν· ἔστι γὰρ μικρὸν καὶ στρογγύλον, καὶ τὰ μέν ἐστι λευκὰ τῶν ᾠῶν, τὰ δ' οὔ.</div>
<div class="sentence">τρέφομεν δὲ καὶ ἥμερα ὀρνίθια, ἅπερ τίκτει ᾠὰ ἡμῖν· ταῦτα δὲ τὰ ᾠὰ λευκά.</div>
<div class="sentence">καὶ τῶν ἡμέρων ὀρνιθίων τὰ ᾠὰ ἐσθίομεν· τῶν δ' ἀγρίων ὀρνιθίων τὰ μὲν ἐσθίομεν, τὰ δ' οὔ.</div>
</div>
</div>
<div class="section">
  <h3 class="section-title">ΙΙΙ γ. ΩΙΑ</h3>
<div class="paragraph">
</div>
<div class="paragraph">
<div class="sentence">τὰ δ' ᾠὰ ζητοῦμεν ἐν τῷ χωρίῳ ἡμῶν καθ' ἡμέραν· εὑρίσκομεν δ' οὕτως.</div>
<div class="sentence">τὰ μὲν ἄριστα τῶν ἡμέρων ὀρνιθίων τίκτει καθ' ἑκάστην ἡμέραν ᾠόν· καὶ πρῶτον μὲν τίκτει τὸ ᾠὸν ἐν τῇ καλιᾷ καλιᾷ, ἔπειτα δὲ κλώζει μέγα.</div>
<div class="sentence">ἐν ᾧ δὲ χρόνῳ κλώζει τὸ ὀρνίθιον, ἀκούομεν ἡμεῖς· καὶ εὐθὺς ζητοῦμεν τὸ ᾠόν, καὶ ἐκ τῆς καλιᾶς λαμβάνομεν, καὶ φέρομεν εἰς τὴν οἰκίαν· ἡ δ' Εὐρυδίκη λαμβάνει τὸ ᾠὸν εὐθύς, καὶ μετὰ ταῦτα ἕψει μετ' ἄλλων ᾠῶν, καὶ ἡμεῖς ἐσθίομεν.</div>
<div class="sentence">τὸ δ' ὀρνίθιον κλώζει οὐχ ἧττον.</div>
<div class="sentence">τῇ δ' ὑστεραίᾳ ἡμέρᾳ τὸ αὐτὸ ποιεῖ τὸ ὀρνίθιον, τὸ δ' αὐτὸ ποιοῦμεν καὶ ἡμεῖς· οὐδὲ θαυμάζει τὸ ὀρνίθιον, ὅπου ποτ' ἐστὶ τὰ ἄλλα ᾠά· κλώζει δ' ὁμοίως καὶ καθ' ἡμέραν τίκτει.</div>
<div class="sentence">ὦ φιλανθρώπε ὀρνιθίον, οὕτω γὰρ φιλεῖς τοὺς ἀνθρώπους, ὥστε καθ' ἡμέραν τίκτεις ᾠὸν ὑμῖν τροφήν· τοῦτο δὲ ποιεῖς δήπου ἀντὶ τῆς τροφῆς ᾗ τρέφομεν σε ἡμεῖς.</div>
<div class="sentence">οὕτω δὴ τροφὴν μὲν παρέχομεν, τροφὴν δὲ λαμβάνομεν.</div>
<div class="sentence">λέγομεν δὲ τὸ δῶρον, ὅπερ λαμβάνομεν ἀντὶ τροφῆς, τροφεῖα.</div>
</div>
</div>
<div class="section">
  <h3 class="section-title">III δ. AGRIA ORNITHIA</h3>
<div class="paragraph">
</div>
<div class="paragraph">
<div class="sentence">καὶ περὶ μὲν τῶν ἡμέρων ὀρνιθίων τοιαῦτα· περὶ δὲ τῶν ἀγρίων ἄλλος ἐστὶ τρόπος.</div>
<div class="sentence">ταῦτα γάρ, ὡς καὶ λέγω, οἰκοδομεῖ τὰς καλιὰς ἐν δένδροις ὑψηλοῖς· ἡμεῖς δὲ οὐ τροφὴν παρέχομεν τούτοις τοῖς ὀρνιθίοις, παρέχει δ' ἡμῖν τροφὴν ταῦτα, ἀλλ' οὐχ ἑκουσίως.</div>
<div class="sentence">ὅσοι δὲ λαμβάνουσί τι οὕτως ἀπ' ἀκουσίων, κλέπται εἰσὶ καὶ κλέπτουσιν· ἡμεῖς οὖν κλέπται ἐσμέν.</div>
<div class="sentence">ἀλλ' ὅμως οὐ σκληροί ἐσμεν τοῖς ὀρνιθίοις· λείπομεν γὰρ ἔστιν ἃ τῶν ᾠῶν ἐν ταῖς καλιαῖς ἑκάστοτε.</div>
<div class="sentence">καὶ οὗτος δή ἐστιν ὁ τρόπος τοῦ ζητεῖν τὰ ᾠὰ ταῦτα, λέγω τὰ τῶν ἀγρίων ὀρνιθίων.</div>
<div class="sentence">περιπατοῦμεν γὰρ κατὰ τὴν ὕλην· κάτωθεν δὲ σκοποῦμεν, εἴ που καλιά τίς ἐστιν.</div>
<div class="sentence">καὶ ἰδού· ὁρῶμεν ἤδη καλιὰν ἐπ' ἄκρου τοῦ δένδρου.</div>
<div class="sentence">ἀναβαίνω οὖν ἐγὼ ἐπὶ τὸ δένδρον,ἀναβαίνει δ' ὁ ἀδελφός.</div>
<div class="sentence">καὶ ἰδού· ἐπὶ κλάδου καλιὰ, καὶ ἐν τῇ καλιᾷ ᾠά· λαμβάνομεν οὖν ᾠά, καὶ καταβαίνομεν εὐθὺς κατὰ τὸ δένδρον.</div>
<div class="sentence">τὰ δ' ᾠά,ὅσα ἐσθίομεν, ὀνομάζομεν ᾠὰ ἐδώδιμα.</div>
</div>
<div class="paragraph">
<div class="sentence">πολλαὶ δὲ τῶν καλιῶν ἐπὶ κλάδων εἰσὶν οὕτως ὑψηλῶν, ὥστε οὐ πάρεστιν ἀναβαίνειν ἐκεῖσε· ταῦτα οὖν μένει ἐν ταῖς καλιαῖς.</div>
<div class="sentence">τὸ δ' ὀρνίθιον ἐπῴζει, τοῦτ' ἔστι, καθίζει ἐπὶ τῶν ᾠῶν· οὕτως μὲν δή ἐστι θερμὰ τὰ ᾠά, εἰ δὲ μή, ψυχρά τ' ἐστὶ καὶ ἀποθνῄσκει.</div>
<div class="sentence">τὰ δὲ ᾠὰ θερμὰ μέν ἐστι, μετὰ χρόνον δ' ὀλίγον, τέκνον ἐστὶν ἐν τῷ ᾠῷ.</div>
<div class="sentence">λέγομεν δὲ τὸ τέκνον τοῦ ὀρνιθίου νεόττιον.</div>
<div class="sentence">τὸ δὲ νεόττιον τὸ ἐν τῷ ᾠῷ θραύει μὲν τὸ ἔξω τοῦ ᾠοῦ, καὶ ἰδού, ἐκπηδᾷ· τὸ δὲ ὀρνίθιον φέρει αὐτῷ καθ' ἡμέραν τροφήν.</div>
<div class="sentence">τὸ δὲ ἀνοίγει μὲν τὸ ῥύγχιον, ἐσθίει δὲ τὴν τροφήν.</div>
<div class="sentence">μετ' ὀλίγον δὲ φύει πτερὰ τὸ νεόττιον, καί ἐστιν ὀρνίθιον ἤδη.</div>
</div>
<div class="paragraph">
<div class="sentence">ἆρ' ἐρωτᾷς με, πότερον ἀναβαίνει καὶ ἡ ἀδελφὴ ἐπὶ τὰ δένδρα; ἀναβαίνει· ἀλλ' οὐκ ἐπὶ τὰ ὑψηλὰ δένδρα· κόρη γάρ ἐστιν αὕτη, αἱ δὲ κόραι οὐκ ἀναβαίνουσιν ἐπὶ τὰ δένδρα τὰ μάλιστα ὑψηλά.</div>
<div class="sentence">οὐ γὰρ οὕτως ἰσχυραί εἰσιν αἱ κόραι ὡς ἡμεῖς.</div>
<div class="sentence">οὐδ' αὖ ἡ τροφὸς ἀναβαίνει· γεραιὰ γάρ ἐστι, αἱ δὲ γεραιαὶ οὐκ ἰσχυραί.</div>
<div class="sentence">οὐδὲ πρέπει γ', ὡς λέγει· ἀλλ' ἔμοι γε δοκεῖ, ὅτι οὐκ ἐθέλει· νωθρὰ γὰρ ἔμοι γε δοκεῖ.</div>
<div class="sentence">ἀλλ' οὐκ ἔγω γε νωθρός, ἀλλὰ νεανικός.</div>
<div class="sentence">αἱ δὲ κόραι καὶ αἱ γεραιαὶ ἐσθίουσι γοῦν τὰ ᾠά, εἰ καὶ μὴ ἀναβαίνουσιν ἐπὶ τὰ δένδρα· πρὸς τοῦτό γε δὴ οὐ νωθραὶ δοκοῦσιν.</div>
<div class="sentence">τί σοὶ δοκεῖ, ὦ φίλε; ἆρ' ἐστὶν οὕτως καὶ παρ' ὑμῖν;</div>
</div>
</div>
<div class="section">
  <h3 class="section-title">III ε. ΔΙΑΛΟΓΟΣ</h3>
<div class="paragraph">
</div>
<div class="paragraph">
<div class="sentence">ποῖα δένδρ ἐστὶν ἐπὶ τῶν λόφων; ὑψηλά τε καὶ καλὰ δένδρα ἐπὶ τῶν λόφων ἐστίν.</div>
</div>
<div class="paragraph">
<div class="sentence">ποῖά ἐστι τὰ καρποφόρα δένδρα; ταῦθ' ἅπερ καρποὺς φέρει καρποφόρα δένδρα ἐστίν.</div>
</div>
<div class="paragraph">
<div class="sentence">τὰ δ' ἀκρόδρυα ποῖα; καρποφόρα δένδρα ὀνομάζουσι καὶ ἀκρόδρυα.</div>
</div>
<div class="paragraph">
<div class="sentence">ποῖον καρπὸν φέρει ἡ συκῆ; σῦκα φέρει ἡ συκῆ.</div>
</div>
<div class="paragraph">
<div class="sentence">τί δ' ἐστὶ τὸ σῦκον; καρπός ἐστι τῆς συκῆς τὸ σῦκον.</div>
</div>
<div class="paragraph">
<div class="sentence">ποῦ ἐστι τὰ ᾠὰ τῶν ὀρνιθίων; ἐν ταῖς καλιαῖς ἐστι τὰ ᾠὰ τῶν ὀρνιθίων.</div>
</div>
<div class="paragraph">
<div class="sentence">τί δ' ἐστιν ᾠόν; τὰ ὀρνίθια πίκτει ᾠά· τὸ δ' ᾠὸν μικρόν ἐστι καὶ στρογγύλον, καὶ ἐν τῷ ᾠῷ ἐστι τὸ νεόττιον.</div>
</div>
<div class="paragraph">
<div class="sentence">τὸ δὲ νεόττιον τί ἐστιν; τέκνον ἐστὶν ὀρνιθίου τὸ νεόττιον.</div>
</div>
</div>
<div class="section">
  <h3 class="section-title">ΙΙΙ ζ. ΠΑΙΔΙΑ</h3>
<div class="paragraph">
</div>
<div class="paragraph">
<div class="sentence">ἔστι τις κώμη πέλας τῆς οἰκίας ἡμῶν· ἐν δὲ τῇ κώμῃ οἰκίαι εἰσὶ πολλαί, καὶ ἐν ταῖς οἰκίαις πολλὰ παιδία· καὶ παιδίσκοι καὶ κόραι ἔνεισιν ἐν τῇ κώμῃ.</div>
<div class="sentence">οἱ δὲ παιδίσκοι καὶ αἱ κόραι παίζουσιν.</div>
<div class="sentence">ἄλλοτε δύο στίχοι εἰσίν, ἕτερος μὲν στίχος παιδίσκων, ἕτερος δὲ κορῶν.</div>
<div class="sentence">καὶ ὁ ἕτερος στίχος ἐναντίον ἐστὶ τοῦ ἑτέρου.</div>
<div class="sentence">καὶ ᾄδουσιν οἱ στίχοι.</div>
<div class="sentence">ὁ μὲν ἕτερος στίχος ᾄδει·</div>
</div>
<div class="paragraph">
<div class="sentence"><em>ποῦ μοι τὰ ῥόδα, ποῦ μοι τὰ ἴα, ποῦ μοι τὰ καλὰ σέλινα;</em></div>
</div>
<div class="paragraph">
<div class="sentence">ὁ δ' ἕτερος στίχος ᾄδει·</div>
</div>
<div class="paragraph">
<div class="sentence"><em>ταδὶ τὰ ῥόδα, ταδὶ τὰ ἴα, ταδὶ τὰ καλὰ σέλινα.</em></div>
</div>
<div class="paragraph">
<div class="sentence">καὶ ἐν ᾧ ᾄδουσι, χορεύουσιν πρὸς ἀλλήλους· προχωρεῖ μὲν ὁ ἕτερος στίχος, ἀναχωρεῖ δὲ ὁ ἕτερος.</div>
</div>
<div class="paragraph">
<div class="sentence">αἱ δ' αὖ κόραι παίζουσιν καὶ ὧδε.</div>
<div class="sentence">μία μὲν καθίζει ἐν μέσῳ, αἱ δ' ἄλλαι κύκλῳ περιτρέχουσι καὶ χορεύουσι, καὶ ᾄδουσι·</div>
</div>
<div class="paragraph">
<div class="sentence"><em>χέλει-χελώνη, τί ποιεῖς ἐν τῷ μέσῳ;</em></div>
</div>
<div class="paragraph">
<div class="sentence">ἡ δ' ἐν μέσῳ ᾄδει·</div>
</div>
<div class="paragraph">
<div class="sentence"><em>πλέκω τὰ ἔρια καὶ κρόκην Μιλησίαν.</em></div>
</div>
<div class="paragraph">
<div class="sentence">παίζει δὲ τὰ παιδία πολλὰ καὶ ἄλλα, περὶ ὧν ὕστερον.</div>
</div>
</div>
<div class="section">
  <h3 class="section-title">ΙΙΙ η. ΚΑΛΙΑΙ</h3>
<div class="paragraph">
</div>
<div class="paragraph">
<div class="sentence">ἆρ' ἀγνοεῖς ὅτι ἀναβαίνω πολλάκις ἐπὶ τὰ δένδρα, καὶ ζητῶ τὰ ᾠὰ τῶν ὀρνιθίων; αὖθις οὖν λέγω σοι ταῦτα· λήθη γὰρ ἔχει τοὺς ἀνθρώπους ῥᾳδίως.</div>
<div class="sentence">λέγω αὖθις καὶ τοῦτο· ὅτι οἰκοδομεῖ τὰ ὀρνίθια καλιάς, ἐν δὲ ταῖς καλιαῖς ἐστι τὰ ᾠὰ ἃ ζητῶ.</div>
<div class="sentence">τὰς δὲ καλιὰς οἰκοδομεῖ τὰ ὀρνίθια, τὰς μὲν ἐπὶ τῶν δένδρων τῶν ὑψηλῶν, τὰς δὲ ἐν τοῖς δρυμοῖς τοῖς ταπεινοῖς, τὰς δὲ καὶ ἐν τῇ πόᾳ· τὰ δὲ ἐν τοῖς δρυμοῖς ᾠὰ εὑρίσκει καὶ ἡ ἀδελφή, ἀλλ' οὐκ ἀναβαίνει ἐπὶ τὰ ὑψηλὰ δένδρα ὥσπερ ἐγὼ ἀναβαίνω· αὖθις γὰρ λεκτέον ὅτι οὔτ' ἰσχυραί εἰσιν αἱ κόραι οὔτ' ἀνδρεῖαι, ὥστε διὰ τοῦτο οὐκ ἀναβαίνουσιν ἐπὶ τὰ δένδρα τὰ ὑψηλά.</div>
<div class="sentence">οὐδ' ἡ τροφὸς ἀναβαίνει οὐδαμῶς· πῶς γὰρ δή; γεραιὰ γάρ ἐστι.</div>
</div>
</div>
<div class="section">
  <h2 class="section-title">ΙΙΙ θ. ΚΩΜΗ</h2>
<div class="paragraph">
</div>
<div class="paragraph">
<div class="sentence">τὸ χωρίον ἐν ᾧ οἰκοῦμεν ἐγγύς ἐστι κώμης· ἆρα γιγνώσκεις ὅ τι ἐστὶ κώμη; λέγω δή.</div>
<div class="sentence">ἐν τῇ κώμῃ οἰκίαι εἰσίν, οἱ δὲ ἐν τῇ κώμῃ ἄνθρωποι, κωμηταί.</div>
<div class="sentence">καὶ ἐν τῇ ἡμετέρᾳ κώμῃ ἀγορά ἐστιν· μικρὰ μὲν ἡ κώμη, μικρὰ δὲ καὶ ἡ ἀγορά· καὶ δὴ καὶ τὸ χωρίον ἡμῶν μικρόν.</div>
<div class="sentence">καὶ ἐν τῇ ἀγορᾷ ἀγοράζουσι μὲν οἱ ἀγορασταί, πωλοῦσι δὲ οἱ πωληταί.</div>
<div class="sentence">ἐγὼ δέ, ὃς λέγω, μικρός εἰμί· ἀλλ' ἡ τροφός μου οὔκ ἐστι μικρά.</div>
<div class="sentence">οὐδὲ οἱ λόφοι μικροί, οἳ περιέχουσι τὸν τόπον κύκλῳ· ὑψηλοὶ γάρ εἰσιν οἱ λόφοι.</div>
<div class="sentence">ἀλλὰ οἱ ὑψηλοὶ λόφοι μικρὰν κώμην περιέχουσι.</div>
<div class="sentence">λέγω δὴ πολλάκις τὰ περὶ τῆς κώμης· ἡ μνήμη γὰρ ἡ τῶν ἀνθρώπων οὐ ῥᾳδίως κατέχει τοῦτο, ὃ λέγομεν ἅπαξ.</div>
<div class="sentence">οὕτως λέγει ὁ διδάσκαλος.</div>
<div class="sentence">οὐ δήπου νῦν ἀγνοεῖς οὔτε τὰ περὶ τῶν λόφων οὔτε τὰ περὶ τῆς κώμης, οὔθ' ὅτι Ἑλένη ἡ ἀδελφή μου, οὔθ' ὅτι ἐγὼ υἱός εἰμι τοῦ τε Θρασύλλου καὶ τῆς Εὐρυδίκης.</div>
<div class="sentence">τίς δῆτα ἀγνοεῖ;</div>
</div>
</div>
<div class="section">
  <h3 class="section-title">ΙV. ΟΙΚΙΑ</h3>
<div class="paragraph">
</div>
<div class="paragraph">
<div class="sentence">ὥρα νῦν λέγειν σοι τὰ περὶ τῆς οἰκίας.</div>
<div class="sentence">μικρὰ μέν ἐστιν ἡ οἰκία ἡμῶν, μικροτάτη μὲν οὖν· τί μήν; οὐ γὰρ πολλοί ἐσμεν, οὐδὲ πλούσιοι.</div>
</div>
<div class="paragraph">
<div class="sentence">πρῶτον μὲν ἐκ τῆς ὁδοῦ ὁρῶμεν τοῖχον μέγαν, καὶ ἐν τῷ τοίχῳ πύλας· τῆς δ' ἡμέρας ἀνοικταί εἰσιν αἱ πύλαι.</div>
<div class="sentence">ἐντὸς δὲ τῶν πυλῶν βλέπομεν αὐλὴν μεγάλην, καὶ ἐν τῇ αὐλῇ τὰ ὀρνίθια, καὶ δὴ καὶ ἴσως ἕν τι τῶν ζῴων, ἢ ἵππον ἢ ὄνον ἢ ἡμίονον.</div>
<div class="sentence">ἆρ' ἀγνοεῖς ποῖα ἄττα ἐστὶ ταῦτα; οὐκ ἔχω λέγειν καλῶς, ὅμως δὲ λέγω.</div>
<div class="sentence">ὁ μὲν ἵππος ἕλκει τὴν ἅμαξαν· ὁ δ' ὄνος ὅμοιος μὲν ἵππῳ ἐστί, διαφέρει δέ· καὶ γὰρ μικρότερός ἐστι, καὶ μιαρὰν ἔχει τὴν φωνήν, καὶ ἐσθίει ἀκάνθας.</div>
<div class="sentence">ὁ δ' ἡμίονος τέκνον ἐστὶν ἵππου καὶ ὄνου.</div>
<div class="sentence">δοκεῖς δὴ νῦν οὐκ ἀγνοεῖν ὅ τι λέγω.</div>
<div class="sentence">ταῦτ' οὖν ἐν τῇ αὐλῇ βλέπεις· ὀρνίθια καὶ ἴσως ἵππον ἢ ὄνον καὶ ἅμαξαν.</div>
<div class="sentence">ἐξ ἀριστερᾶς δὲ τῆς αὐλῆς καὶ ἐκ δεξιᾶς οἰκίσκοι εἰσὶ μικροὶ ἢ δωμάτια, ἐν οἷς ἔχομεν τοῖς ζῴοις τὴν τροφήν, καὶ δὴ καὶ ἄλλα πολλά.</div>
<div class="sentence">ἐναντίον δὲ βλέπεις τὸν πρόδομον· οὔκ ἐστι κλειστὸς ὁ πρόδομος, ἀλλ' ἀνοικτός· σκιὰν δ' ἔχει, ὥστε μὴ καίειν ἡμᾶς τὸν ἥλιον.</div>
<div class="sentence">περαιτέρω δὲ τοῦ προδόμου ἡ οἰκία ἤδη ἐστίν, καὶ ἐν τῇ οἰκίᾳ τράπεζαι καὶ κλῖναι καὶ δίφροι, περὶ ὧν λέγω τοιάδε.</div>
<div class="sentence">ἐπὶ μὲν τραπέζης ἐστὶν ὅσα ἐσθίομέν τε καὶ πίνομεν, σιτία λέγω καὶ οἶνον καὶ τὰ ἄλλα· καθίζομεν δὲ ἐπὶ τῶν δίφρων.</div>
<div class="sentence">ἐπὶ δὲ τῶν κλινῶν καθεύδομεν.</div>
<div class="sentence">καθεύδομεν δὲ καὶ ἔνδον καὶ ἐν τῷ προδόμῳ καὶ ἐπὶ τῆς στέγης---τὸ γὰρ ἄνωθε τῆς οἰκίας στέγην ὀνομάζομεν---καὶ δὴ καὶ ἔξω.</div>
</div>
<div class="paragraph">
<div class="sentence">ἐσθίομεν δὲ τρὶς τῆς ἡμέρας.</div>
<div class="sentence">ἑῷοι μὲν ὀλίγον πάνυ ἐσθίομέν τε καὶ πίνομεν· ἔπειτα πρὸ τῆς μεσημβρίας ἀριστῶμεν· εἶτα τῆς ἑσπέρας δειπνέουμεν.</div>
<div class="sentence">τὸ μὲν πρῶτον ὀλίγον ἐστί, καὶ οὐκ ὀνομάζομεν αὐτὸ οὐδέν· τὸ δὲ δεύτερον λέγομεν τὸ ἄριστον, τὸ δὲ τρίτον ἐστὶ τὸ δεῖπνον.</div>
<div class="sentence">μετὰ ταῦτα λαλοῦμεν μετ' ἀλλήλων, καὶ καθεύδομεν.</div>
</div>
</div>
<div class="section">
  <h3 class="section-title">ΙV α. ΚΗΠΟΣ</h3>
<div class="paragraph">
</div>
<div class="paragraph">
<div class="sentence">καὶ κύκλῳ περὶ τὴν οἰκίαν ἀγροὶ μέν εἰσιν, οὓς γεωργοῦμεν, καὶ ἄλλος ἐστὶ τόπος ἐν ᾧ αἱ ἀμπέλοι, ἔστι δὲ καὶ κῆπος, ἐν ᾧ κηπεύομεν.</div>
<div class="sentence">καὶ περὶ μὲν τῆς γεωργίας ὕστερον λεκτέον ἐστί· περιέχει δὲ ὁ κῆπος τὴν οἰκίαν, ἐν δὲ τῷ κήπῳ πολλὰ καὶ ἄλλα πάρεστι βλέπειν, καὶ δὴ καὶ λάχανα καὶ ἴα καὶ ῥόδα.</div>
<div class="sentence">καὶ ἀπὸ τῆς ἀμπέλου δρέπομεν σταφυλάς· καὶ τῶν σταφυλῶν τὰς μὲν ἐσθίομεν, τὰς δὲ ξηραίνομεν, τὰς δὲ πατοῦμεν ἐν τῇ ληνῷ, καὶ ποιοῦμεν οὕτως οἶνον.</div>
<div class="sentence">δρέπομεν δὲ καὶ σῦκα ἀπὸ τῶν συκῶν, καὶ ἐλαίας ἀπὸ τῶν ἐλαιῶν.</div>
<div class="sentence">περὶ τούτων ὕστερον λεκτέον μοι· νῦν γὰρ οὐ πάρεστιν.</div>
<div class="sentence">οἴμοι· φεῦ· ὡς πολλάκις λέγω τὸ αὐτό· καὶ γὰρ οὐ γιγνώσκετε οὔπω τὴν Ἑλληνικὴν γλῶτταν.</div>
<div class="sentence">ἀλλὰ ῥᾳδία μᾶλλον δοκεῖ εἶναι καθ' ἡμέραν, ὡς νομίζω.</div>
<div class="sentence">πῶς γὰρ οὔ; ἐγὼ μὲν οὐ δεινός εἰμι λέγειν, σὺ δέ που δεινὸς εἶ μανθάνειν.</div>
</div>
</div>
<div class="section">
  <h3 class="section-title">IV β. ΔΙΑΛΟΓΟΣ</h3>
<div class="paragraph">
</div>
<div class="paragraph">
<div class="sentence">τί κῆπός ἐστιν; τόπος ἐστὶ κῆπος ἐν ᾧ δένδρα καὶ ἄλλα φυτὰ φυτεύομεν.</div>
</div>
<div class="paragraph">
<div class="sentence">τί φυτεύετε ἐν τῷ κήπῳ; συκᾶς φυτεύομεν ἐν τῷ κήπῳ, καὶ ἐλαίας.</div>
</div>
<div class="paragraph">
<div class="sentence">τί ἄλλο φυτεύετε πρὸς τούτοις; λάχανα φυτεύομεν παντοῖα.</div>
</div>
<div class="paragraph">
<div class="sentence">τί δρέπετε ἀπὸ τῶν συκῶν; σῦκα δρέποµεν ἀπὸ τῶν συκῶν.</div>
</div>
<div class="paragraph">
<div class="sentence">ἀπὸ δὲ τῶν ἐλαιῶν τί δρέπετε; ἐλαίας δρέποµεν ἀπὸ τῶν ἐλαιῶν.</div>
</div>
<div class="paragraph">
<div class="sentence">ἀπὸ δὲ τῶν λαχάνων τί δρέπετε; ἀπὸ τῶν γε λαχάνων οὐδέν.</div>
</div>
<div class="paragraph">
<div class="sentence">ποῖα δ' ἄττ' ἐστὶ τὰ λάχανα; σκόροδα καὶ κρόµµυα καὶ ῥάφανοι καὶ κύαµοι καὶ σέλινα, ταῦτ' ἐστὶ λάχανα.</div>
</div>
<div class="paragraph">
<div class="sentence">πρὸς τί οὖν χρήσιµά ἐστι τὰ λάχανα; πρὸς τὸ ἐσθίειν ἐστὶ χρήσιμα τὰ λάχανα.</div>
</div>
<div class="paragraph">
<div class="sentence">καὶ δὴ καὶ ἐν τῇ οἰκίᾳ τί ἔνεστιν; δίφροι ἔνεισι καὶ κλῖναι καὶ τράπεζαι.</div>
</div>
<div class="paragraph">
<div class="sentence">ὁ δίφρος δὲ τί ἐστιν; καθίζοµεν δὴ ἐπὶ δίφρου.</div>
</div>
<div class="paragraph">
<div class="sentence">ἆρα καὶ ἐν τῇ τραπέζῃ καθίζετε; τὰ σίτια μὲν οὖν ἐσθίομεν ὅσα ἐστὶν ἐπὶ τῆς τραπέξης.</div>
</div>
<div class="paragraph">
<div class="sentence">καὶ ἐπὶ τῶν κλινῶν τί ποιεῖτε; καθεύδοµεν ἐπὶ τῶν κλινῶν.</div>
</div>
</div>
<div class="section">
  <h3 class="section-title">ΙV γ. ΑΙ ΑΘΗΝΑΙ</h3>
<div class="paragraph">
</div>
<div class="paragraph">
<div class="sentence">ἐνθένδε ὁρῶμεν τὰς Ἀθήνας· φανεραὶ γάρ εἰσιν αἱ Ἀθῆναι ἀπὸ τῆς κώμης, ἐν ᾗ οἰκῶ μετὰ τοῦ ἀδελφοῦ καὶ τῆς ἀδελφῆς καὶ τοῦ Θρασύλλου καὶ τῶν ἄλλων.</div>
<div class="sentence">καὶ δὴ καὶ ἐν ταῖς Ἀθήναις φανερός ἐστι ναὸς τῆς Ἀθήνης, ὅς ἐστιν ἐπὶ τῆς πέτρας ἣν ὁρᾶτε.</div>
<div class="sentence">ἡ μὲν γὰρ Ἀθήνη θεός ἐστίν, ἡμεῖς δὲ σέβομεν τὴν Ἀθήνην· σέβομεν δὲ καὶ ἄλλους θεοὺς ἐγχωρίους, περὶ ὧν ὕστερον.</div>
<div class="sentence">καὶ πολλάκις ἄγομεν ἑορτὰς καὶ Ἀθήνησι καὶ κατ' ἀγρούς· ᾄδομεν, χορεύομεν, σφάζομεν ἱερά, ἐσθίομεν, πίνομεν· τί δ' οὐ ποιοῦμεν ἐν ταῖς ἑορταῖς; ἐν τοῖς Παναθηναίοις πομπή ἐστι λαμπροτάτη· ἐν τοῖς Διονυσίοις φοιτῶμεν εἰς τὸ θέατρον· καὶ αἰεὶ χαίρομεν.</div>
</div>
</div>
<div class="section">
  <h3 class="section-title">IV δ. ARITHMOS</h3>
<div class="paragraph">
</div>
<div class="paragraph">
<div class="sentence">ἀριθμῶ μὲν τοὺς ἐν τῇ οἰκίᾳ ἀνθρώπους· καὶ πέντε ἐσμέν.</div>
<div class="sentence">ἀριθμῶ δὲ τὰ τῆς οἰκίας οἰκήματα, καὶ δέκα ἐστίν.</div>
<div class="sentence">ἀριθμῶ δὲ καὶ τοὺς δίφρους ὅσοι ἔνεισι· καὶ οὗτοι εἴκοσίν εἰσι μάλιστα.</div>
<div class="sentence">τὰς δὲ κλίνας ἀριθμῶ· εἰσὶ δ' ἕξ.τ</div>
<div class="sentence">ὰς δὲ τραπέζας ἀριθμῶ· τρεῖς εἰσιν.</div>
<div class="sentence">πόσους ἔχεις ὀφθαλμούς; ἀριθμῶ τοὺς ὀφθαλμούς· ἔχω δὲ ὀφθαλμὼ δύο ἔγω γε, δύο δ' ἔχεις καὶ σύ, καὶ δὴ καὶ ἕκαστός τις, εἰ μή γ' οἱ τυφλοί· ὁ γὰρ τυφλὸς οὐκ ἔχει ὀφθαλμούς, ἢ οὐχ ὁρᾷ γε τοῖς ὀφθαλμοῖς· ἡμῶν δ' οὐδεὶς τυφλός.</div>
<div class="sentence">καὶ εἰσὶν οἳ τυφλοί εἰσι τὸν ἕτερον ὀφθαλμόν· τούτους λέγομεν ἑτεροφθάλμους.</div>
<div class="sentence">ὤμους δὲ ἔχει ἕκαστος δύο.</div>
<div class="sentence">καὶ δακτύλους ἔχω εἴκοσι, δέκα μὲν ἄνω, δέκα δὲ κάτω.</div>
<div class="sentence">ἔχω δὲ νῦν λέγειν ὀλιγον τὰ ἄλλα ὄργανα· ἄλλῳ γὰρ ὀργάνῳ ἀκούω, ἄλλῳ δὲ ὀργάνῳ βαδίζω, ἄλλῳ δὲ ἐσθίω, καὶ τὰ λοιπὰ οὕτως.</div>
</div>
</div>
<div class="section">
  <h3 class="section-title">IV ε. TA EN OIKIAI</h3>
<div class="paragraph">
</div>
<div class="paragraph">
<div class="sentence">οὐκ ἀγνοεῖς δὴ ὁπόσα δωμάτιά ἐστιν ἐν τῇ ἡμετέρᾳ οἰκίᾳ· λέγω γὰρ αὖθις ὅτι δέκα.</div>
<div class="sentence">εἰσὶ δὲ καὶ ἐν αὐτῇ δίφροι, ἐφ' ὧν καθίζομεν, καὶ κλῖναι, ἐν αἷς καθεύδομεν, καὶ τράπεζαι, ἐφ' ὧν ἐστι τὰ σιτία καὶ ὁ οἶνος· τὰ μὲν σιτία ἐσθίομεν, τὸν δ' οἶνον πίνομεν.</div>
<div class="sentence">ποτήρια δ' ἐστὶν ἡμῖν ἐξ ὧν πίνομεν, λεκάναι δ' ἐξ ὧν ἐσθίομεν τὰ σιτία.</div>
<div class="sentence">καὶ μὴν ποῖά γ' ἐστὶν ἡμῖν τὰ σιτία; ἄρτος μὲν καὶ μᾶζα, μετὰ ταῦτα τυρὸς λευκός, καὶ ᾠά, καὶ ὀρνίθεια, καὶ δὴ καὶ ἄλλα ἐστὶν περὶ ὧν λεκτέον ἐστὶν ὕστερον· οὐ γὰρ νῦν πάρεστιν.</div>
<div class="sentence">τὰ δ' ἐκ τοῦ κήπου ἐσθίομεν· λάχανα λέγω καὶ ὀπώραν, σταφυλάς τε καὶ σῦκα καὶ ἐλαίας.</div>
<div class="sentence">ἆρα ἀγνοεῖς τὴν περὶ σύκων παροιμίαν; αὕτη δή ἐστιν ἡ παροιμία· "οὐ σῦκον σύκῳ ὁμοιότερον."</div>
<div class="sentence">καὶ δὴ ἐγὼ ὅμοιός εἰμι τῷ ἀδελφῷ· ὁρᾷ τις νώ, καὶ λέγει· "ὁμοιότερός ἐστι τῷ ἀδελφῷ ὁ Θρασύμαχος ἢ σῦκον σύκῳ."</div>
<div class="sentence">οἷον γὰρ ἄλλο σῦκον, τοιοῦτο καὶ ἄλλο.</div>
</div>
</div>
<div class="section">
  <h3 class="section-title">ΙV ζ. ΔΙΔΑΣΚΑΛΟΣ</h3>
<div class="paragraph">
</div>
<div class="paragraph">
<div class="sentence">οὐκ ἔχομεν ἡμεῖς, ὥσπερ καὶ ὑμεῖς, οἶκον μέγιστον ἐν ᾧ διδάσκουσι πολλοὶ διδάσκαλοι· παρ' ὑμῖν γάρ ἐστιν οἶκος ὃς πολλὰ ἔχει δωμάτια, ἄλλα μὲν μεγάλα, ἄλλα δὲ μικρότερα· εἰσὶ δὲ καὶ διδάσκαλοι πολλοί, εἷς μὲν ἀρχιδιδάσκαλος, ἕτεροι δ' ὑποδιδάσκαλοι.</div>
<div class="sentence">ἐμοὶ δ' ἐστὶ παιδαγωγὸς μέν, ὃς δοῦλός ἐστι, καὶ ἄγει με εἰς τὴν κώμην παρὰ τὸν διδάσκαλον· διδάσκει δ' ὁ διδάσκαλος ἢ ἐν τῇ ἑαυτοῦ οἰκίᾳ, ἢ ἐν τῇ αὐλῇ, ἢ ὑπὸ τῶν δένδρων ἔξω.</div>
<div class="sentence">ὑμεῖς μὲν γράφετε καλάμοις ἐν παπύρῳ, ἢ γύψῳ ἐν τῷ τοίχῳ· ἡμεῖς δὲ γράφομεν στύλῳ ἐν πινακίῳ, ἢ ξύλῳ ἐπὶ τῆς γῆς.</div>
<div class="sentence">ἆρ' ἀγνοεῖς ποῖα ἄττα ἐστὶ τὰ πινάκια ἡμῶν; λέγω δή.</div>
<div class="sentence">ξύλινα μέν ἐστι ταῦτα τὰ πινάκια, ἔστι δ' ἐπ' αὐτῶν μάλθα ἐν ᾗ γράφομεν τοῖς στύλοις· καὶ μετὰ ταῦτα λεαίνομεν τὴν μάλθαν, καὶ λεία ἐστὶν ἤδη· ὥστε γράφομεν πολλάκις ἐν τῇ αὐτῇ μάλθῃ.</div>
<div class="sentence">οὕτως οὐ δεῖ ἡμῖν πολλῶν πινακίων, τὰ δὲ αὐτὰ πινάκια ἱκανά ἐστιν.</div>
<div class="sentence">ἆρ' ἀγνοεῖς τὴν μάλθαν, ὅ τι ἐστί; ἦ που δεινὸς εἶ σύ γε μανθάνειν.</div>
</div>
</div>
<div class="section">
  <h3 class="section-title">ΙV η. ΤΑ ΤΟΥ ΔΙΔΑΣΚΑΛΕΙΟΥ</h3>
<div class="paragraph">
</div>
<div class="paragraph">
<div class="sentence">γράφομεν δὴ οὕτως.</div>
<div class="sentence">γάμμα ῥῶ ἄλφα φῖ οὖ μῦ εἶ νῦ, τοῦτ' ἐστί, γράφομεν· εἶ πῖ ἰῶτα, ἐπί· ταῦ οὖ ὗ, τοῦ· πῖ ἰῶτα νῦ ἄλφα κάππα ἰῶτα οὖ ὗ, πινακίου.</div>
<div class="sentence">γράφομεν δὲ καλῶς· οὐ γὰρ ἐθέλομεν πληγὰς λαμβάνειν.</div>
<div class="sentence">καὶ γὰρ ἔχει ξύλον ὁ διδάσκαλος, ᾧ παίει ἡμᾶς ἐνίοτε· ἀλλ' οὐ πολλάκις παίει τὰ παιδία τῷ ξύλῳ, ἐπεὶ εὔκολός ἐστιν.</div>
<div class="sentence">οἱ δὲ δύσκολοι διδάσκαλοι πολλάκις παίουσι τὰ παιδία, ἐν ᾧ χρόνῳ διδάσκουσιν.</div>
</div>
<div class="paragraph">
<div class="sentence">πρὸς δὲ τούτοις μανθάνομεν ἀναγιγνώσκειν τὰ τῶν ποιητῶν, καὶ δὴ καὶ ἐκμανθάνομεν, ὥστε λέγειν ἄνευ πινακίου καὶ ἀνευ βιβλίου.</div>
<div class="sentence">ποιητῶν τοι ὁ μέγιστός ἐστιν Ὅμηρος.</div>
<div class="sentence">μανθάνομεν δὲ ἀναγιγνώσκειν τὰ τοῦ Ὁμήρου, καὶ τὰ Ἰλιακὰ καὶ τὴν Ὀδυσσείαν, περὶ ὧν ὕστερον λεκτέον ἐστίν.</div>
<div class="sentence">μαθηταί ἐσμεν καλοί, καὶ μανθάνομεν εὖ, ἐπεὶ οὗτως εὔκολός ἐστιν ὁ διδάσκαλος· ὁ δὲ σοφώτατός τίς ἐστι, καὶ δυνατός ἐστι λέγειν πάντα τὰ Ὁμηρικὰ ἄνευ βιβλίου.</div>
</div>
</div>
<div class="section">
  <h3 class="section-title">ΙV θ. ΑΡΙΘΜΟΣ</h3>
<div class="paragraph">
</div>
<div class="paragraph">
<div class="sentence">ἀριθμοῦμεν δ' οὕτως· εἷς, δύο, τρεῖς, τέτταρες, πέντε, ἕξ,ἑπτά, ὀκτώ, ἐννέα, δέκα.</div>
<div class="sentence">μετὰ ταῦτα ἕνδεκα, δώδεκα, τρεῖς καὶ δέκα, τέτταρες καὶ δέκα, πέντε καὶ δέκα, ἑκκαίδεκα, ἑπτὰ καὶ δέκα, ὀκτὼ καὶ δέκα, ἐννέα καὶ δέκα, εἴκοσιν.</div>
</div>
<div class="paragraph">
<div class="sentence">καὶ μετὰ τὰ εἴκοσιν· εἷς καὶ εἴκοσι, δύο καὶ εἴκοσι, τρεῖς καὶ εἴκοσι, τέτταρες καὶ εἴκοσι, πέντε καὶ εἴκοσι, ἕξ καί εἴκοσι, ἑπτὰ καὶ εἴκοσι, ὀκτὼ καὶ εἴκοσι, ἐννέα καὶ εἴκοσι, τριάκοντα.</div>
</div>
<div class="paragraph">
<div class="sentence">μετὰ δὲ τὰ τριάκοντα· εἷς καὶ τριάκοντα, δύο καὶ τριάκοντα, τρεῖς καὶ τριάκοντα, τέτταρες καὶ τριάκοντα, πέντε καὶ τριάκοντα, ἕξ καί τριάκοντα, ἑπτὰ καὶ τριάκοντα, ὀκτὼ καὶ τριάκοντα, ἐννέα καὶ τριάκοντα, τετταράκοντα.</div>
</div>
<div class="paragraph">
<div class="sentence">μετὰ δὲ τὰ τετταράκοντα· εἷς καὶ τετταράκοντα, δύο καὶ τετταράκοντα, τρεῖς καὶ τετταράκοντα, τέτταρες καὶ τετταράκοντα, πέντε καὶ τετταράκοντα, ἕξ καί τετταράκοντα, ἑπτα καὶ τετταράκοντα, ὀκτὼ καὶ τετταράκοντα, ἐννέα καὶ τετταράκοντα, πεντήκοντα.</div>
</div>
<div class="paragraph">
<div class="sentence">μετὰ δὲ τὰ πεντήκοντα· εἷς καὶ πεντήκοντα, δύο καὶ πεντήκοντα, τρεῖς καὶ πεντήκοντα, τέτταρες καὶ πεντήκοντα, πέντε καὶ πεντήκοντα, ἕξ καί πεντήκοντα, ἑπτὰ καὶ πεντήκοντα, ὀκτὼ καὶ πεντήκοντα, ἐννέα καὶ πεντήκοντα, ἑξήκοντα.</div>
</div>
<div class="paragraph">
<div class="sentence">λέγομεν δὲ τῷ αὐτῷ τρόπῳ περὶ τῶν ἑβδομήκοντα, ὀγδοήκοντα, ἐνενήκοντα, ἑκατόν.</div>
<div class="sentence">καὶ δὴ καὶ τῷ αὐτῷ τρόπῳ μετὰ ταῦτα λέγομεν· εἰσὶ γὰρ διακόσιοι, τριακόσιοι, τετρακόσιοι, πεντακόσιοι, ἑξακόσιοι, ἑπτακόσιοι, ὀκτακόσιοι, ἐνακόσιοι, χίλιοι.</div>
</div>
</div>
<div class="section">
  <h3 class="section-title">ΙV ι. ΠΟΛΛΑΠΛΑΣΙΩΣΙΣ</h3>
<div class="paragraph">
</div>
<div class="paragraph">
<div class="sentence">πολλαπλασιοῦμεν δ' οὕτω τοὺς ἀριθμούς· ἅπαξ ἕν ἐστιν ἕν, δὶς ἕν ἐστιν δύο, τρὶς ἕν ἐστιν τρία, τετράκις ἕν ἐστιν τέτταρα, πεντάκις ἕν ἐστιν πέντε, ἑξάκις ἕν ἐστιν ἕξ, ἑπτάκις ἕν ἐστιν ἑπτά, ὀκτάκις ἕν ἐστιν ὀκτώ, ἐνάκις ἕν ἐστιν ἐννέα, δεκάκις ἕν ἐστιν δέκα, ἐνδεκάκις ἕν ἐστιν ἔνδεκα, δωδεκάκις ἕν ἐστιν δώδεκα, τρισκαιδεκάκις ἕν ἐστιν τρία καὶ δέκα, τετταρεσκαιδεκάκις ἕν ἐστιν τέτταρα καὶ δέκα, πεντεκαιδεκάκις ἕν ἐστιν πέντε καὶ δέκα, ἑκκαιδεκάκις ἕν ἐστιν ἑκκαίδεκα, ἑπτακαιδεκάκις ἕν ἐστιν ἑπτά καὶ δέκα, ὀκτωκαιδεκάκις ἕν ἐστιν ὀκτώ καὶ δέκα, ἐννεακαιδεκάκις ἕν ἐστιν ἐννέα καὶ δέκα, εἰκοσάκις ἕν ἐστιν εἴκοσιν.</div>
</div>
<div class="paragraph">
<div class="sentence">τῷ δ' αὐτῷ τρόπῳ καὶ τοῦ τριακοντάκις, τετταρακοντάκις, πεντηκοντάκις, ἑξηκοντάκις, ἑβδομηκοντάκις, ὀγδοηκοντάκις, ἐνενηκοντάκις, ἑκατοντάκις, χιλιάκις, μυριάκις.</div>
</div>
<div class="paragraph">
<div class="sentence">καὶ δὴ καὶ ἅπαξ δύο ἐστιν δύο, δὶς δύο ἐστιν τέτταρα, τρὶς δύο ἐστιν ἕξ, τετράκις δύο ἐστιν ὀκτώ, πεντάκις δύο ἐστιν δέκα, ἑξάκις δύο ἐστιν δώδεκα, ἑπτάκις δύο ἐστιν τέτταρα καὶ δέκα, ὀκτωκαιδεκάκις δύο ἐστιν ἑκκαίδεκα, ἐνάκις δύο ἐστιν ὀκτώ καὶ δέκα, δεκάκις δύο ἐστιν εἴκοσιν, ἐνδεκάκις δύο ἐστιν δύο καὶ εἴκοσιν, δωδεκάκις δύο ἐστιν τέτταρα καὶ εἴκοσιν.</div>
</div>
<div class="paragraph">
<div class="sentence">καὶ τῷ αὐτῷ δὴ τρόπῳ· ἅπαξ τρία ἐστιν τρία, δὶς τρία ἐστιν ἕξ, τρὶς τρία ἐστιν ἐννέα, τετράκις τρία δώδεκ' ἐστί, πεντάκις τρία πέντε καὶ δέκα, ἑξάκις τρία ὀκτώ καὶ δέκα, ἑπτάκις τρία ἕν καὶ εἴκοσιν, ὀκτάκις τρία τέτταρα καὶ εἴκοσιν, ἐνάκις τρία ἑπτά καὶ εἴκοσιν, δεκάκις τρία τριάκοντα, ἐνδεκάκις τρία τρία καὶ τριάκοντα, δωδεκάκις τρία ἕξ καὶ τριάκοντα.</div>
</div>
<div class="paragraph">
<div class="sentence">οὐδ' ἄλλῳ τρόπῳ τὰ λοιπά· ἅπαξ τέτταρα, δὶς τέτταρα· καὶ ἅπαξ πέντε, δὶς πέντε, τρὶς πέντε· καὶ δὴ καὶ τοὺς ἄλλους τῶν ἀριθμέων ἀριθμοῦμεν τῷ αὐτῷ τρόπῳ· σὺ δὲ λέγε δὴ ἄνευ βιβλίου οὕτως.</div>
</div>
<div class="paragraph">
<div class="sentence">λοιπὸν δὴ ἐστι λέγειν τὰ μετὰ τοὺς χιλίους· οὕτω δὲ λεκτέον ἐστίν.</div>
<div class="sentence">δισχίλιοι, τρισχίλιοι, καὶ τὰ ἄλλα μεχρὶ τῶν ἐνακισχιλίων· ἀντὶ δὲ τῶν δεκάκις χιλίων λέγομεν μυρίους, καὶ δισμυρίους, καὶ τὰ ἄλλα οὕτως.</div>
</div>
</div>
<div class="section">
  <h3 class="section-title">ΙV κ. ΜΕΡΙΣΜΟΣ</h3>
<div class="paragraph">
</div>
<div class="paragraph">
<div class="sentence">διαμερίζομεν δ' αὖ τοὺς ἀριθμοὺς ὧδέ πως.</div>
</div>
<div class="paragraph">
<div class="sentence">πόστον μόριον ἢ πόστη μοῖρά ἐστι τὸ ἓν τοῖν δυοῖν; ἡμίσεια μοῖρά ἐστι τὸ ἓν τοῖν δυοῖν.</div>
</div>
<div class="paragraph">
<div class="sentence">πόστη μοῖρα τὸ ἓν τῶν τριῶν; τρίτη μοῖρα τὸ ἓν τῶν τριῶν.</div>
</div>
<div class="paragraph">
<div class="sentence">πόστη μοῖρα τὸ ἓν τῶν τεττάρων; τετάρτη μοῖρα τὸ ἓν τῶν τεττάρων.</div>
</div>
<div class="paragraph">
<div class="sentence">πόστη μοῖρα τὸ ἓν τῶν πέντε; πέμπτη μοῖρα τὸ ἓν τῶν πέντε.</div>
</div>
<div class="paragraph">
<div class="sentence">πόστη μοῖρα τὸ ἓν τῶν ἕξ; ἕκτη μοῖρα τὸ ἓν τῶν ἕξ.</div>
</div>
<div class="paragraph">
<div class="sentence">πόστη μοῖρα τὸ ἓν τῶν ἑπτά; ἑβδόμη μοῖρα τὸ ἓν τῶν ἑπτά</div>
</div>
<div class="paragraph">
<div class="sentence">πόστη μοῖρα τὸ ἓν τῶν ὀκτώ; ὀγδόη μοῖρα τὸ ἓν τῶν ὀκτώ</div>
</div>
<div class="paragraph">
<div class="sentence">πόστη μοῖρα τὸ ἓν τῶν ἐννέα; ἐνάτη μοῖρα τὸ ἓν τῶν ἐννέα</div>
</div>
<div class="paragraph">
<div class="sentence">πόστη μοῖρα τὸ ἓν τῶν δέκα; δεκάτη μοῖρα τὸ ἓν τῶν δέκα</div>
</div>
<div class="paragraph">
<div class="sentence">πόστη μοῖρα τὸ ἓν τῶν ἔνδεκα; ἐνδεκάτη μοῖρα τὸ ἓν τῶν ἔνδεκα</div>
</div>
<div class="paragraph">
<div class="sentence">πόστη μοῖρα τὸ ἓν τῶν δώδεκα; δωδεκάτη μοῖρα τὸ ἓν τῶν δώδεκα.</div>
</div>
<div class="paragraph">
<div class="sentence">οὕτω δὴ τῷ αὐτῷ τρόπῳ λέγομεν περὶ τῶν ἄλλων μοιρῶν· εἰσὶ δ' αὗται· τρισκαιδεκάτη, τετταρεσκαιδεκάτη, πεντεκαιδεκάτη, ἑκκαιδεκάτη, ἑπτακαιδεκάτη, ὀκτωκαιδεκάτη, ἐννεακαιδεκάτη, εἰκοστη.</div>
<div class="sentence">καὶ μετὰ ταῦτα· εἰκοστὴ πρώτη, εἰκοστὴ δευτέρα, εἰκοστὴ τρίτη, καὶ τὰ λοιπά.</div>
<div class="sentence">μετὰ ταῦτα δέ· τριακοστή, τριακοστὴ πρώτη, τριακοστὴ δεύτερα.</div>
<div class="sentence">λέγε δὲ σὺ τοὺς ἄλλους ἀριθμοὺς αὐτός.</div>
<div class="sentence">καὶ δὴ καὶ τετταρακοστή, τετταρακοστὴ πρώτη, τετταρακοστὴ δεύτερα καὶ τὰ ἄλλα οὕτως.</div>
<div class="sentence">λοιπὰ δ' ἐστὶ ταῦτα· πεντηκοστή, ἑξηκοστή, ἑβδομηκοστή, ὀγδοηκοστή, ἐνενηκοστή, ἑκαστοτή.</div>
<div class="sentence">καὶ δὴ καὶ διακοσιοστή, τριακοσιοστή, τετρακοσιοστή, πεντακοσιοστή, ἑξακοσιοστή, ἑπτακοσιοστή, ἐνακοσιοστή, χιλιοστή, καὶ δισχιλιοστὴ μέχρι τῆς ἐνάκις χιλιοστῆς καὶ μυριοστῆς καὶ δισμυριουστῆς.</div>
</div>
<div class="paragraph">
<div class="sentence">τῷ αὐτῷ τρόπῳ λέγομεν καὶ μόριον τρίτον, ἢ ἑκατοστόν, ἢ χιλιοστόν· σὺ δ' αὐτὸς οἷός τ' εἶ ταῦτα λέγειν καὶ ἄνευ ἐμοῦ, οὐ γὰρ δήπου μῶρος εἶ, ὦ μαθητά.</div>
<div class="sentence">λέγε οὖν ἐφεξῆς.</div>
</div>
</div>
<div class="section">
  <h2 class="section-title">ΙV λ. ΚΟΠΟΣ</h2>
<div class="paragraph">
</div>
<div class="paragraph">
<div class="sentence">οἴμοι, ὡς χαλεπὰ ταῦτα μανθάνειν.</div>
<div class="sentence">οὐ μὲν οὖν χαλεπά ἐστιν, ἀλλὰ ἐν ᾧ τὰ αὐτὰ ἐπαναλαμβάνομεν πολλάκις, κόπον ἔχομεν μέγιστον.</div>
<div class="sentence">φεῦ τοῦ κόπου.</div>
<div class="sentence">οἴμοι τοῦ κόπου τούτου.</div>
<div class="sentence">διὰ τί ὄχλον παρέχει τοσοῦτον ὁ ἀριθμός; κόπος κόπον λύει, ὥσπερ ἡ παροιμία λέγει· ἄλλος κόπος τελευτᾷ ἰδοὺ ἄλλος, ἔργον ἐπ' ἔργῳ, ὄχλος ἐπ' ὄχλῳ, ἀλλ' οὕτω γὰρ κελεύουσιν οἱ θεοί· ἄνευ κόπου καὶ ἔργου οὐ δυνατόν ἐστιν ἀγαθὸν ἔχειν οὐδέν.</div>
<div class="sentence">καὶ δὴ καὶ μάλιστα παιδίοις πρέπει ταῦτα καὶ νέοις, ὥσπερ ἡ παροιμία λέγει·</div>
</div>
<div class="paragraph">
<div class="sentence">ἔργα νέων, βουλαὶ δὲ μέσων, εὐχαὶ δὲ παλαιῶν.</div>
<div class="sentence">τοῖς μὲν γὰρ νέοις τὴν ἡλικίαν πάρεστιν ἔργα ἀναγκαῖα· τοῖς δὲ μέσοις τὴν ἡλικίαν βουλαί, τοῖς δὲ παλαιοῖς εὐχαί.</div>
<div class="sentence">ἄνευ ἔργων οὐκ ἀκούουσιν οἱ θεοὶ τῶν νέων τὰς εὐχάς, ἀκούουσι δὲ τὰς εὐχὰς τῶν παλαιῶν ἐπειδὴ οὐχ οἷοί τ' εἰσι ποιεῖν ἄλλο οὐδέν.</div>
<div class="sentence">θάρρει οὖν,ὦ φίλτατε· καλὸς γάρ ἐστιν ὁ τῶν ἔργων καρπός, εἰ μὴ νῦν γε, ἀλλὰ ὕστερόν ποτε.</div>
<div class="sentence">ὥστε ἀριθμοῦμεν αὖθις ἄσμενοι, καὶ γράφομεν τῷ ξύλῳ ἐπὶ τῆς γῆς, ἢ τῷ στύλῳ ἐπὶ τοῦ πινακίου, ἢ τῷ καλάμῳ ἐπὶ τῆς παπύρου· καὶ μανθάνομεν τὰ Ὁμηρικὰ καὶ λέγομέν τε καὶ ᾄδομεν.</div>
</div>
</div>
<div class="section">
  <h3 class="section-title">ΙV μ. ΤΑ ΑΥΤΑ</h3>
<div class="paragraph">
</div>
<div class="paragraph">
<div class="sentence">ἐσμὲν οὖν ἐν τῇ οἰκίᾳ πέντε ἄνθρωποι, ὅ τε Θράσυλλος καὶ ἡ Εὐρυδίκη, καὶ τὰ τρία παιδία, δύο μὲν ἀδελφοί, μία δὲ ἀδελφή.</div>
<div class="sentence">διδάσκει δ' ἡμᾶς ἀριθμεῖν ὁ διδάσκαλος ἡμῶν, ἀριθμοῦμεν δ' ἡμᾶς αὐτοὺς καθ' ἡμέραν, ἀριθμοῦμεν δὲ καὶ τὰ μόρια ἡμῶν.</div>
<div class="sentence">ἔχομεν γὰρ ἕκαστος μίαν κεφαλήν, ὤστε ὁμοῦ ἔχομεν πέντε κεφαλάς· ὀφθαλμοὺς δ' ἔχομεν ἕκαστος δύο, ὥστε δέκα ὁμοῦ ἔχομεν ὀφθαλμούς· δακτύλους δ' ἔχομεν ἕκαστος εἴκοσιν, ὥστε ἑκατὸν δακτύλους ἔχομεν ὁμοῦ.</div>
<div class="sentence">τὰ δ' ἄλλα μόρια ὕστερον.</div>
</div>
<div class="paragraph">
<div class="sentence">διδάσκει δ' ἡμᾶς ὁ διδάσκαλος ᾄδειν καὶ λέγειν καὶ γράφειν· τῇ μὲν φωνῇ ᾄδομεν, τῇ δὲ γλώττῃ λέγομεν, γράφομεν δὲ καλάμῳ ἐν βιβλίοις.</div>
</div>
</div>
<div class="section">
  <h3 class="section-title">V. ΤΑ ΜΕΤΕΩΡΑ</h3>
<div class="paragraph">
</div>
<div class="paragraph">
<div class="sentence">παρ' ἡμῖν ἄλλοτε μὲν λάμπει ὁ ἥλιος καὶ φέγγει ἡ σελήνη καὶ τὰ ἄστρα, ὥστε εὐδία ἐστίν, ἄλλοτε δὲ ὕει καὶ ἀστράπτει καὶ βροντᾷ ἢ ἄνεμος πνεῖ λάβρος.</div>
<div class="sentence">ὥστε ῥεῖ πολὺς ὁ ποταμός, ἡμεῖς δὲ ἐν τούτῳ τῷ χρόνῳ καθίζομεν ἐν τῇ οἰκίᾳ καὶ ἀναμένομεν.</div>
<div class="sentence">χθὲς ἄνεμος ἦν λαβρότατος καὶ ὑετὸς καὶ ἀστραπὴ καὶ βροντή.</div>
<div class="sentence">ἡμεῖς δὲ ἐντὸς ἐκαθίζομεν.</div>
<div class="sentence">ἦσαν δὲ δύο τινες φίλοι παρ' ἡμῖν, ἔλεγεν δὲ ὁ ἕτερος, "ἰδού, ὡς ὁμοίοι εἰσι οἱ ἀδελφοί· οὐ γὰρ σῦκον σύκῳ ὁμοιότερον."</div>
<div class="sentence">ὁ δὲ ἕτερος λέγει, "ἀλλ' οὐχ οὕτως ὅμοιός ἐστιν οὗτος ἐκείνῳ, ὡς ἐκεῖνος τούτῳ,"οἱ δ' ἄλλοι ἐγέλασαν, ἐπειδὴ ἤκουσαν τοῦ ἀνθρώπου.</div>
</div>
</div>
<div class="section">
  <h3 class="section-title">V α. ΑΣΤΡΑΠΗ</h3>
<div class="paragraph">
</div>
<div class="paragraph">
<div class="sentence">χθὲς ἤστραπτεν· ἡ δ' ἀστραπὴ μεγάλη ἦν καὶ φοβερά· ἦν δὲ πύελός τις ἐν τῇ αὐλῇ, ἐξ ἧς πυέλου οἱ χοῖροι τρώγουσιν· ἦν δ' ἐν τῇ πυέλῳ ὑετός, ὃς κατέπεσεν ἀπ' οὐρανοῦ.</div>
<div class="sentence">ἡ δ' ἀδελφὴ ἡ ἐμὴ εἶδεν ἐν τῇ πυέλῳ ὥσπερ τὴν ἀστραπήν, ἥ ἦν ἐν τῷ οὐρανῷ, καὶ φόβῳ ἐβόαε.</div>
<div class="sentence">ἡ δὲ τροφὸς εἶπε, "θάρρει, φίλη κεφαλή.</div>
<div class="sentence">ἀστραπὴ ἐκ πυέλου οὐδὲν βλάπτει, κατὰ τὴν παροιμίαν."</div>
<div class="sentence">ἡ δ' ἐθάρρει εὐθύς.</div>
<div class="sentence">οἱ δὲ χοῖροι ὅμως ἐν φόβῳ ἦσαν· ἠγνόουν γὰρ ὅτι οὐδὲν βλάπτει ἡ ἐκ τῆς πυέλου ἀστραπή καὶ ἐκοίζον δεινῶς· ὥσπερ γὰρ βοῶμεν ἡμεῖς οἱ ἄνθρωποι, οὕτω καὶ κοΐζουσιν οἱ χοῖροι.</div>
<div class="sentence">ὅ τι δ' ἐν τῷ νῷ αὐτῶν ἔνεστιν, οὐ δῆλον ἔμοι γε, οὐδὲ δῆλον πότερον ἔχουσι νοῦν ἢ οὔ, συντρέχουσι γοῦν ἐν ᾧ ἡμεῖς καλοῦμεν, καὶ τρώγουσιν ὅσα ὁράουσιν ἐν τῇ πυέλῳ· ὥστε οὐ δοκοῦσιν ἄνευ νοῦ εἶναι παντελῶς.</div>
<div class="sentence">τί γὰρ ἄλλο δυνατὰ ποιεῖν ἐστι τὰ παιδία τὰ μικρά; βοάουσιν, ἀκούουσιν, τρέχουσιν, ἐσθίουσι, πίνουσι· φωνέοσι δ' οὔ.</div>
<div class="sentence">οὕτως δὴ ὅμοια τὰ παιδία τοῖς χοίροις.</div>
</div>
</div>
<div class="section">
  <h2 class="section-title">VΙ. ΦΙΛΟΣΟΦΟΣ</h2>
<div class="paragraph">
</div>
<div class="paragraph">
<div class="sentence">ὁ ἀδελφός μου αἰεὶ κλαίει, ἐγὼ δὲ αἰεὶ γελῶ· ὥστε οἱ φίλοι καλοῦσιν ἐμὲ μὲν Δημόκριτον, ἐκεῖνον δὲ Ἡράκλειτον.</div>
<div class="sentence">οὗτοι γαρ οἱ ἄνθρωποι φιλόσοφοι ἦσαν, διότι ἐφίλουν δὴ τὴν σοφίαν· ὁ δὲ Δημόκριτος ἐγέλα τοῖς ἀνθρώποις, διότι μῶροι δή εἰσιν, ὁ δ' Ἡράκλειτος ἔκλαιεν τὴν κακὴν τυχὴν αὐτῶν.</div>
<div class="sentence">ἐμοὶ μὲν δοκεῖ ἡ τυχὴ τῶν ἀνθρώπων οὐ πάνυ κακή, ὥστε γελῶ.</div>
<div class="sentence">ἔχω γὰρ ὑγίειαν καὶ ἰσχυρός εἰμί, ἔχω δὲ ἅλις σιτίων, οἰκῶ δ' ἐν καλῇ οἰκίᾳ· ἔστι γὰρ ἡμῖν, ὥσπερ λέγει ἡ παροιμία, ἀγαθῶν θάλαττα.</div>
<div class="sentence">ἐγὼ δὲ τοῦ ἀδελφοῦ γεραίτερός εἰμι, ὥστε οὐ τοσοῦτον ἔχει ὁ ἀδελφός, ὅσον ἐγώ· κλαίει διὰ τοῦτ' ἄρα.</div>
<div class="sentence">λέγω δὲ αὐτῷ "θάρρει, ὦ ἄδελφε· ἀγαθὸν καὶ μᾶζα μετ' ἄρτον, κατὰ τὴν παροιμίαν."</div>
<div class="sentence">ὁ δέ φησιν, "ἄχρι κόρου σκώπτεις· σῖγα.</div>
<div class="sentence">τὰ δίκαια αἰτῶ, ἴσον ἔχειν σοι.</div>
<div class="sentence">ἐσμὲν γὰρ καὶ ἐγὼ καὶ σὺ υἱοὶ τοῦ Θρασύλλου."</div>
</div>
</div>
<div class="section">
  <h3 class="section-title">VΙ α. ΒΑΣΚΑΝΙΑ</h3>
<div class="paragraph">
</div>
<div class="paragraph">
<div class="sentence">εἰ δ' ὁ ἀδελφὸς ἔκλαυσε χθές, τήμερον ἐγὼ κλαίω· ἀλγῶ γὰρ τὴν κεφαλήν.</div>
<div class="sentence">καὶ μὴν ἡ τροφὸς λέγει εὐθύς, "ὦ φίλτατε, τί πάσχεις; τίς σ' ἐβάσκηνεν; ἀλλὰ φίλτρον γε εὑρήσω· μή, μή."</div>
<div class="sentence">καὶ δὴ καὶ ᾄδει ἐπῳδήν τινα, καὶ πτύει τρὶς ἐς τὸν κόλπον τὸν ἐμόν, καὶ κοιμᾷ με ἐπὶ κλίνης, καὶ κλῄει μοι τοὺς ὀφθαλμούς, καὶ λέγει· "ὦ φίλη κεφαλή, λέγω δὴ τῆς λύπης παραμύθιον.</div>
<div class="sentence">εἰσὶ γάρ τινες ἄνθρωποι οἳ βασκαίνουσι τοὺς ἄλλους· τοιούτους γὰρ ἔχουσιν ὀφθαλμους, ὥστε βλέπουσι μὲν πρὸς τινα, ὁ δ' εὐθὺς ἀλγεῖ τὴν κεφαλήν· οὐδ' ἐστὶ φίλτρον οὐδὲν εἰ μὴ ᾠδή τις μυστική, οἵαν νῦν δὴ ᾖσά σοι ἐγώ."</div>
</div>
</div>
<div class="section">
  <h3 class="section-title">VΙΙ. ΔΗΜΟΙ</h3>
<div class="paragraph">
</div>
<div class="paragraph">
<div class="sentence">τὸ χωρίον ἐν ᾧ οἰκοῦμεν ἐγώ τε καὶ οἱ ἄλλοι, ἐν Ἀχαρναῖς ἐστιν.</div>
<div class="sentence">αἱ δ' Ἀχαρναί εἰσι δῆμος τῶν Ἀθηνῶν.</div>
<div class="sentence">ἆρ' ἐρωτᾷς με, τί ποτ' ἐστὶ δῆμος; ἆρ' ἀγνοεῖς; λέγω δή.</div>
<div class="sentence">ἡ γῆ ἡ τῶν Ἀθηνῶν ἡ μέν ἐστι πεδίον, ἡ δὲ λόφοι.</div>
<div class="sentence">καὶ ἔν τε ταῖς Ἀθήναις καὶ ἐν τῷ πεδίῳ καὶ δὴ καὶ ἐν τοῖς λόφοις πολλοί εἰσι δῆμοι, ἅ μόριά ἐστι τῶν Ἀθηνῶν· τὰ δὲ τῶν Ἀθηνῶν μόρια τὰ μέν ἐστιν ἐν ταῖς Ἀθήναις αὐταῖς, τὰ δ' ἐν ταῖς κώμαις καὶ κατὰ τὸ πέδιον καὶ κατὰ τοὺς λόφους.</div>
<div class="sentence">πολλοὶ δ' εἰσὶν οἱ δῆμοι· ἕκαστος δ' ἄρχει αὐτὸς ἑαυτοῦ, αἱ δ' Ἀθῆναι κύριαί εἰσι τῶν δήμων, ὅσοι ὑπάρχουσιν.</div>
<div class="sentence">ὀνομάζομεν δὲ δημότας τοὺς ἐν ἑκάστῳ δήμῳ· οἱ δὲ δημόται ἄρχουσιν αὐτοὶ ἑαυτῶν.</div>
<div class="sentence">ὁ μὲν πρῶτος τῶν δημοτῶν δήμαρχός ἐστιν· ἐν ἑκάστῳ δὲ δήμῳ ταμιεύει ταμίας· ἔστι δὲ καὶ δημοτικὰ ἱερὰ καὶ ἱεροποιοί, καὶ πρυτανεῖον δημοτικὸν ἐν ᾧ ἐστιν ἑστία δημοτική.</div>
<div class="sentence">ἐν τοῖς ἱεροῖς ἱερὰ ποιοῦμεν τοῖς θεοῖς καὶ σέβομεν αὐτοὺς καὶ προσκυνοῦμεν· ἐν δὲ τῷ πρυτανείῳ δειπνοῦμεν ἐνίοτε.</div>
</div>
</div>
<div class="section">
  <h3 class="section-title">VΙΙ α. ΑΧΑΡΝΑΙ</h3>
<div class="paragraph">
</div>
<div class="paragraph">
<div class="sentence">ἐνθένδε ἀπὸ τοῦ δήμου τῶν Ἀχαρνῶν ὁρῶμεν τὰς Ἀθήνας· αἱ δ' Ἀθῆναι μακρὰν ἄπεισιν τῶν Ἀχαρνῶν, στάδια ἑξήκοντα.</div>
<div class="sentence">ἔχομεν δὲ δημότας πολλούς, ὥστε ἔνεισιν ἐν ταῖς Ἀχαρναῖς τρισχίλιοι ὁπλῖται.</div>
<div class="sentence">ὁ δὲ ὁπλίτης τοι στρατιώτης ἐστίν, ὃς ὅπλα φέρει χαλκᾶ ἢ σιδηρᾶ.</div>
<div class="sentence">καὶ γὰρ οἱ πολῖται οἱ ἐν ἀγροῖς ἐν μὲν μάχῃ εἰσὶ στρατιῶται, ἐν δ' εἰρήνῃ ἐργάται.</div>
<div class="sentence">ὁ αὐτὸς οὖν ἄλλοτε μὲν ἐργάτης ἐστίν, ἄλλοτε δὲ στρατιώτης· καὶ ἀμύνουσι τοὺς πολεμίους ταῖς τ' Ἀχαρναῖς καὶ ταῖς Ἀθηναῖς.</div>
<div class="sentence">ἡ δὲ γῆ ἡ ἡμετέρα καρποφόρος ἐστίν· φύει καὶ δένδρα καρποφόρα καὶ πυροὺς καὶ κρίθας· τὰ δ' ἄλλα δένδρα κατακόπτομεν, καὶ καίομεν, οὗτοί εἰσιν οἱ λόφοι οἳ περιέχουσι τὰς Ἀχαρνάς, καὶ ἐκεῖνά ἐστι τὰ δένδρα ἃ κατακόπτομέν τε καὶ καίομεν, ὁρᾷς δὲ καὶ κύκλῳ ἀγροὺς καὶ χωρία πολλά, ἐν οἷς ἡ γῆ φύει τὰ καρποφόρα δένδρα καὶ τὸν σῖτον.</div>
<div class="sentence">τὰ δὲ χωρία γεωργοῦσιν οἱ γεωργοί.</div>
</div>
</div>
<div class="section">
  <h2 class="section-title">VIII. Ο ΜΩΡΟΣ</h2>
<div class="paragraph">
</div>
<div class="paragraph">
<div class="sentence">ἔστι τις μῶρος ἐν τῇ ἡμετέρᾳ κώμῃ, ὃν Κόβαλον ὀνομάζει τὰ παιδία· ὁ δὲ μῶρος μισεῖ τὰ παιδία.</div>
<div class="sentence">οὐκ ἔχει νοῦν ὁ μῶρος, ἡμεῖς δὲ τὰ παιδία ἔχομεν.</div>
<div class="sentence">χθὲς ἠρώτησέ τις αὐτόν· "ὦ Κόβαλε, πόσον χωρεῖ ἡ πεντακότυλος λήκυθος;"ὁ δ' ἔφη, "πότερον οἶνον λέγεις ἢ ἔλαιον;"καὶ ἐν ᾧ χρόνῳ ἐγελῶμεν, ἄλλος τις ἐρωτᾷ αὐτόν· "ὦ Κόβαλε σοφώτατε, ἆρα σιωπᾶν οἷός τ' εἶ;"οὔ φασι γὰρ οἵους τ' εἶναι σιωπᾶν τοὺς μώρους.</div>
<div class="sentence">ὁ δ' εἶπεν, "μάλιστά γε."</div>
<div class="sentence">ὁ δέ, "διὰ τί οὖν, ἔφη, οὐ σιωπᾷς;"ὁ δ' ἔφη, "καὶ δὴ σιωπῶ· τί μήν; σὺ δ', ὦ κάκιστε, λέγεις."</div>
<div class="sentence">"ἀλλὰ μήν, ἦ δ' ὅς, οἷός τ' εἰμὶ σιωπᾶν."</div>
<div class="sentence">καὶ ὁ μῶρος, "καὶ ἐγώ,"φησίν.</div>
<div class="sentence">ὥστε τότε γοῦν ἔδοξεν εἶναι σοφὸς ὁ ἄνθρωπος ἀντὶ μώρου· τὸ δὲ παιδίον σιωπῶν μόλις, καὶ σοφὸς ἔδοξεν ἅμα καὶ μῶρος.</div>
<div class="sentence">ἆρ' οὔκ ἐστι θαυμάσιον τοῦτο; ἔμοι γε δοκεῖ.</div>
</div>
</div>
<div class="section">
  <h3 class="section-title">VIII α. Ο ΜΩΡΟΣ ΜΑΛ\' ΑΥΘΙΣ</h3>
<div class="paragraph">
</div>
<div class="paragraph">
<div class="sentence">οὐκ ἄρ' ἦν μῶρος ὁ μῶρος ὅνπερ ὀνομάζομεν Κόβαλον, δοκεῖ γὰρ εἶναι οὐκ ἄνευ νοῦ.</div>
<div class="sentence">ἐπώλησε γοῦν ὄνον τῷ Θρασύλλῳ, ὁ δ' ὄνος εὐθὺς ἀπέθανεν.</div>
<div class="sentence">καὶ ὁ Θράσυλλος ἀπαντήσας τῷ Κοβάλῳ, μετ' ὀργῆς λέγει, "ὦ μιαρέ, ἀπέθανεν ἤδη ὁ ὄνος ὃν σύ μοι ἐπώλησας."</div>
<div class="sentence">ὁ δ' εἶπεν, "φεῦ φεῦ· ἐν ᾧ παρ' ἐμοὶ ἦν, ὦ Θράσυλλε, οὐδὲν τοιοῦτον ἐποίησεν, οὐ μὰ τοὺς θεούς.</div>
<div class="sentence">ἀλλ', ὦ τάν, παθὼν μανθάνεις, ὥσπερ ἡ παροιμία."</div>
<div class="sentence">ὁ δὲ Θράσσυλος δι' ὀργῆς ὢν παίει αὐτόν, καὶ βοᾷ, "μανθάνεις ἄρα καὶ σύ, ὦ τάν, παθών."</div>
<div class="sentence">ὁ δὲ μῶρος, γελάσας, ἦ δ' ὅς, "ἄλλ', συγγνώμην ἔχε μοι· ἥμαρτον γὰρ πωλήσας σοι τοιοῦτον ὄνον, οἷος ἔμελλεν ἀποθανεῖν.</div>
<div class="sentence">ἄλλ' οὐ γὰρ εἶχον ἀθάνατον· εὑρήσω δ' ἀνύσας."</div>
<div class="sentence">εἰπὼν δὲ ταῦτα ἀπέδρα.</div>
<div class="sentence">ὁ δὲ Θράσυλλος ἔφη, "εἴθ' εὕροις, ὦ θαυμάσιε,"καὶ ἀπῆλθεν οἴκαδε.</div>
</div>
</div>
<div class="section">
  <h3 class="section-title">VIII β. ΠΟΛΕΜΟΣ</h3>
<div class="paragraph">
</div>
<div class="paragraph">
<div class="sentence">πολλάκις ἀγγέλλει ἡμῖν ἄγγελος, ὅτι πόλεμός ἐστι ταῖς τ' Ἀθήναις καὶ τῶν πολεμίων ἔστιν οἷς· ἔχομεν γὰρ πολλοὺς πανταχοῦ πολεμίους, τούς τ' ἐν τοῖς Μεγάροις καὶ τοὺς ἐν τῇ Αἰγίνῃ καὶ τοὺς ἐν τῇ Βοιωτίᾳ πλὴν τῶν ἐν ταῖς Πλαταίαις· οἱ γὰρ τῶν Πλαταιῶν πολῖται φίλοι εἰσὶ καὶ σύμμαχοι πάλαι τοῖς Ἀθηναίοις.</div>
<div class="sentence">οὐδεὶς οὖν φόβος ἐστὶν ἡμῖν ἀπὸ τῶν Πλαταιῶν· ἀλλ' ἀπὸ τῆς ἄλλης Βοιωτίας καὶ ἀπὸ τῶν Μεγάρων καὶ ἀπὸ τῆς Αἰγίνης ἐστὶ φόβος αἰεί.</div>
<div class="sentence">οἱ δὲ μάλιστα πολέμιοι πάλαι εἰσίν τε καὶ ἦσαν οἱ Πέρσαι.</div>
<div class="sentence">οἰκοῦσί τοι ἐν Ἀσίᾳ οἱ Πέρσαι· καὶ δὴ καί ποτ' ἦλθον δεῦρο καὶ ὁ Δαρεῖος καὶ ὁ Ξέρξης· οὗτοι δ' ἦρχον τῶν Περσῶν.</div>
<div class="sentence">καὶ τὸν μὲν Δαρεῖον ἐνικήσαμεν· ὁ δὲ Ξέρξης πρῶτον μὲν ἐνίκησεν ἡμᾶς, ἔπειτα ἡμεῖς ἐνικήσαμεν τὸν Ξέρξην.</div>
<div class="sentence">περὶ τούτων δὲ ὕστερον λέξω σοι.</div>
</div>
</div>
<div class="section">
  <h3 class="section-title">VIII γ. ΜΑΧΗ</h3>
<div class="paragraph">
</div>
<div class="paragraph">
<div class="sentence">νεωστὶ ἦλθεν ἄγγελος εἰς τὴν κώμην, ὃς εἶπεν, ὅτι οἱ Βοιωτοὶ εἰσέβαλον εἰς τὴν Ἀττικὴν, μετὰ πεντακοσίων ὁπλιτῶν· φέρειν ἄγειν ἔφη τὰ ζῷα, καὶ τὰ ἄλλα, ὅσα ἔνεστιν ἐν τοῖς χωρίοις καὶ ταῖς κώμαις.</div>
<div class="sentence">παρεσκευάζομεν οὖν καὶ ἡμεῖς τοὺς ὁπλίτας· ἦσαν δὲ σχεδὸν δισχίλιοι, καὶ ἐπῆλθον δρόμῳ ἐπὶ τοὺς πολεμίους.</div>
<div class="sentence">μετὰ τρεῖς ἡμέρας κατῆλθον· πολλοὶ μὲν τραυματίαι ἦσαν, πολλοὶ δ' ἀπέθανον ἐν τῇ μάχῃ· ἀλλ' ἐνίκησαν τοὺς Βοιωτούς, καὶ ἀπέκτειναν τοὺς πολλούς, εἰς τετρακοσίους, τοὺς δ' ἑκατὸν ἐζώγρησαν.</div>
<div class="sentence">ἐπειδὴ δ' ἑωρῶμεν τοὺς πολεμίους, πολὺ ἐχαίρομεν· καὶ τῇ ὑστεραίᾳ ἐπωλοῦμεν τοὺς αἰχμαλώτους, ὧστε δοῦλοι ἦσαν.</div>
<div class="sentence">ταῦτα μὲν δὴ ποιοῦμεν τοὺς πολεμίους.</div>
</div>
</div>
<div class="section">
  <h3 class="section-title">VIII δ. ΡΑΨΩΙΔΟΣ</h3>
<div class="paragraph">
</div>
<div class="paragraph">
<div class="sentence">φοιτῶσι παρ' ἡμᾶς ἐνίοτε καὶ ῥαψῳδοί· οἱ δὲ ῥαψῳδοί τοι ἔχουσι λέγειν πάντα τὰ τοῦ Ὁμήρου ἄνευ βιβλίων.</div>
<div class="sentence">ἄλλοι τῶν ῥαψῳδῶν οὐχ ὁρῶσιν τὸν ἥλιον, ἀλλὰ τυφλοί εἰσιν· ὀφθαλμοὺς μὲν ἔχουσιν, ὡς δοκεῖ, ἀλλ' οὐχ ὁρῶσιν.</div>
<div class="sentence">διὰ ταῦτα οὐδὲν ἔργον ἐστὶν αὐτοῖς ἄλλο ἢ τὸ ῥαψῳδεῖν.</div>
<div class="sentence">ἔχουσι δὲ καὶ σκῆπτρα, οἷς παίουσι τὴν γῆν ἐν ᾧ χρόνῳ περιπατοῦσιν· οὐ γὰρ καλόν ἐστιν ἔρρειν ἐκ τῆς ὁδοῦ· καὶ βλέπουσιν οὐδέν.</div>
<div class="sentence">εἷς τις δὴ ῥαψῳδὸς ἑσπέρας πάρεστι.</div>
<div class="sentence">παίει τὴν θύραν τῷ σκήπτρῳ, καὶ βοᾷ· "τίς ἔνδον;"ὑπακούει τις τῶν οἰκετῶν, καὶ ἀνοίγει τὴν θύραν, καὶ ἐρωτᾶι, "τίς πόθεν εἶ σύ, καὶ τί ἐθέλεις;"ὁ δὲ λέγει πρὸς ταῦτα, "ἐγὼ μέν εἰμι ῥαψῳδός, καὶ ἐθέλω μένειν παρ' ὑμῖν τήμερον· σιτίων δεῖ μοι καὶ οἴνου καὶ ὕπνου· ἀνθ' ὧν ἀκούετί μου, ἐγὼ δὲ ῥαψῳδῶ τὰ Ὁμηρικά, ὅσα ἐθέλετε."</div>
<div class="sentence">πρὸς ταῦτα λέγει ὁ οἰκέτης, "κάθιζε δή, ὦ ξένε, καὶ ἔσθιε καὶ πῖνε ὅσα ἐθέλεις· ἔχομεν γὰρ ἅλις.</div>
<div class="sentence">καὶ μετὰ τὸ δεῖπνον ῥαψῳδει μὲν σύ, ἡμεῖς δὲ ἀκούομεν ἄσμενοι.\</div>
<div class="sentence">".</div>
</div>
</div>
<div class="section">
  <h3 class="section-title">VIII ε. ΠΛΟΥΤΟΣ ΚΑΙ ΠΕΝΙΑ</h3>
<div class="paragraph">
</div>
<div class="paragraph">
<div class="sentence">ἆρα φανερόν ἐστί σοι, ὅ τι μέν ἐστιν ὁ πλοῦτος, ὅ τι δ' ἡ πενία; ἀκούοις ἄν.</div>
<div class="sentence">ὅταν τις ἔχῃ ὅσα ἂν ἐθέλῃ, πλοῦτον ἔχει· ὅταν δὲ μὴ ἔχῃ ἅλις, πενία.</div>
<div class="sentence">πλούτου μὲν παρόντος τρυφῶσιν οἱ ἄνθρωποι, πενίας δὲ παρούσης ἰσχυροί εἰσιν.</div>
<div class="sentence">ἡ δὲ πενία τὰς τέχνας διδάσκει, κατὰ τὴν παροιμίαν· ἀντὶ γὰρ τοῦ τρυφᾶν καὶ ἀντὶ τοῦ ἡσυχάζειν, δεῖ τοὺς μὲν γεωργοὺς γεωργεῖν, τὰς δ' ἐν τῇ οἰκίᾳ τελεῖν τὰ ἔργα.</div>
<div class="sentence">οἱ μὲν οὖν ἀροῦσι τῷ ἀρότρῳ, καὶ σπείρουσι, καὶ ἀμῶσιν· αἱ δὲ λίνον ποιοῦσι κλώθουσαι ἔρια, καὶ ὑφαίνουσι, καὶ ῥάπτουσιν.</div>
<div class="sentence">ἡμεῖς δὲ τὰ παιδία μετέχομεν τούτων τῶν ἔργων, καὶ μοῖραν ἔχομεν· μανθάνομεν δὲ καὶ παίζομεν.</div>
<div class="sentence">πρὸς δὲ τούτοις ἀναβαίνομεν ἐφ' ἵππους καὶ ἱππεύομεν, καὶ διατρέχομεν.</div>
<div class="sentence">ἑσπέρας δὲ καθίζομεν παρ' ἑστίᾳ καὶ ἡ τροφός, ἥτις παλαιά ἐστι τὴν ἡλικίαν, λέγει μύθους παλαιοτέρους ἑαυτῆς, ἡμεῖς δ' ἀκούομεν ἄσμενοι.</div>
</div>
</div>
<div class="section">
  <h3 class="section-title">VIII ζ. ΨΙΤΤΑΚΟΣ</h3>
<div class="paragraph">
</div>
<div class="paragraph">
<div class="sentence">φεῦ τῆς εὐτυχίας· ἔχω γὰρ δῶρον κάλλιστον.</div>
<div class="sentence">ἆρ' ἐρωτᾷς ὅ τι ἐστὶ τὸ δῶρον; ἄκουε δή, ἵνα συγχαίρῃς ἐμοί.</div>
<div class="sentence">ξένος μὲν γάρ τις ἦλθε, τρίτη ἡμέρα αὑτηΐ, φέρων ἐν οἰκίσκῳ θαυμάσιον ὀρνίθιον, θαυμασιώτατον μὲν οὖν.</div>
<div class="sentence">ἔστι γὰρ μέγα τὸ ὀρνίθιον, καὶ τὰ μὲν πράσινον, τὰ δὲ ξανθόν· ἔχει ῥύγχιον μέγα καὶ καμπύλον· ἔχει δὲ καὶ μεγάλην τὴν φωνὴν καὶ ἀνθρωπίνην.</div>
<div class="sentence">οὐ πιστεύεις; τὰ ὄντα λέγω· ἀνθρωπίνη τῷ ὄντι ἡ φωνή, νὴ τοὺς θεούς.</div>
<div class="sentence">ἔφασκε δ' ὁ ξένος ψιττακὸν εἶναι τὸ ὀρνίθιον.</div>
<div class="sentence">φεῦ τῆς εὐφωνίας· λαλεῖ τὸ θηρίον ὡς ἄνθρωπος· τὰ ὄντα λέγω.</div>
<div class="sentence">ἄκουε, ἵνα πιστεύῃς.</div>
<div class="sentence">ἐπειδὴ γὰρ τάχιστα ἦλθεν ὁ ξένος, βοᾷ ὁ ψιττακός· "χαίρετε."</div>
<div class="sentence">ἡμᾶς δ' εὐθὺς φόβος κατέλαβεν· ὁ δ' εἶπεν, "οὐδεὶς φόβος, ὦ ἄνθρωποι· χαίρειν κελεύει ὑμᾶς ὁ ψιττακός, φιλὸς ὢν θεοῖς· οἱ γὰρ θεοὶ ἐποίησαν αὐτὸν λαλεῖν φωνῇ ἀνθρωπίνῃ."</div>
<div class="sentence">καὶ ὁ Θράσυλλος θαυμάζων εἶπε, "τί δὴ τοῦτ' ἐστίν, ὦ τάν; οὐ γὰρ ἠκούσαμεν ἡμεῖς οὐδέποτε ὀρνιθίου λαλοῦντος φωνῇ ἀνθρωπίνῃ.</div>
<div class="sentence">τί ἄλλο λέγει;" ὁ δὲ ξένος, "πολλά, ἦ δ' ὅς· πεινῶν γὰρ κελεύει σιτία φέρειν, διψῶν δὲ ποτὸν φέρειν κελεύει· μὴ φερόντων δ' ἡμῶν, λοιδορία ἐστὶ πολλή."</div>
<div class="sentence">ὁ δὲ Θράσυλλος ἐπῄνεσέ τε τὸν ψιττακὸν τῆς εὐφωνίας, καὶ εἶπεν· "ὦ ξένε, ἆρα πωλεῖς μοι τὸ ὀρνίθιον;"ὁ δέ, "καὶ μάλα, ἔφη, δέκα δραχμῶν."</div>
<div class="sentence">λαβὼν οὖν τὰς δέκα δραχμὰς ἀπῆλθε μὲν ἄσμενος, ἡμῖν δὲ κατέλιπε τὸν ψιττακόν, πολλὰ λαλοῦντα, οἷα τάδε· "ὦ κατάρατε, ποῖ φεύγεις; κάρυον, κάρυον, κάρυον· πεινῶ, πεινῶ· διψῶ, διψῶ· φερέτω τις κάρυον, φερέτω τις οἶνον.</div>
<div class="sentence">φεῦ τοῦ καταράτου ἀνθρώπου, φεῦ τοῦ πονήρου· ἄπαγε, ἄπαγε."</div>
<div class="sentence">ἡμεῖς δ' ἐθαυμάζομεν ἀκούοντες.</div>
<div class="sentence">ἐγὼ δ' εὐθὺς ἐποίησα τὸν ψιττακόν.</div>
</div>
</div>
<div class="section">
  <h3 class="section-title">IX. ΑΓΡΟΙΚΟΙ</h3>
<div class="paragraph">
</div>
<div class="paragraph">
<div class="sentence">πολλοὶ ἐργάται εἰσὶν ἐν τῷ χωρίῳ ἡμῶν, μισθὸν δὲ δίδωσιν αὐτοῖς ὁ δεσπότης.</div>
<div class="sentence">ἄλλος μὲν ἀρότης ἐστὶ καὶ ἀροῖ τὴν γῆν τῷ ἀρότρῳ· ἄλλος δὲ μακέλην ἔχων σκάπτει, ἢ δίκελλαν ἔχων στρέφει τὸν χόρτον· ἄλλος δ' ἀξίνῃ κατατέμνει τὰ δένδρα, ἢ συλλέγει φρυγανισμόν· ἄλλοι δὲ φυλάττουσι τὰ πρόβατα καὶ τὰ ἄλλα ζῷα.</div>
<div class="sentence">τοῖς μὲν προβάτοις οὐ δίδομεν τροφήν· αὐτὰ γὰρ αὑτοῖς εὑρίσκει ῥᾳδίως τὴν τροφὴν κατὰ τὸν νομόν· δίδομεν δὲ τοῖς ἵπποις καὶ τοῖς ὄνοις καὶ τοῖς ἡμιόνοις καὶ τοῖς χοίροις, τοῖς μὲν δὴ ἵπποις διδόασι κριθὰς καὶ χόρτον, τοῖς δὲ χοίροις διδόασι τὰ λείψανα τῆς ἀνθρωπίνης τροφῆς.</div>
<div class="sentence">ταῦτα δὲ τὰ λείψανα τιθέασιν ἐν πυέλοις, οἱ δὲ χοῖροι, κοΐζοντες καὶ γρυλλίζοντες καὶ λέγοντες γρῦ γρῦ, καθιᾶσι τὰ ῥύγχια εἰς τὰς πυέλους, καὶ τρώγουσιν ὅ τι ἂν ἐμβάλωμεν.</div>
<div class="sentence">ἡμεῖς δ' οὐχ οὕτως ἐσθίομεν ἀλλὰ κατὰ κόσμον· εἰ δὲ μή, πληγὰς λαμβάνομεν.</div>
<div class="sentence">οὐδὲ λέγομεν γρῦ γρῦ.</div>
</div>
</div>
<div class="section">
  <h3 class="section-title">IX α. ΓΕΩΡΓΟΣ</h3>
<div class="paragraph">
</div>
<div class="paragraph">
<div class="sentence">πότερον ἀγνοεῖς τί ἐστιν ἄροτρον καὶ τὰ λοιπά; νομίζω ἔγω γε· ὥστε λέγω δή.</div>
<div class="sentence">τὸ μὲν ἄροτρόν ἐστιν ὄργανον τοῦ γεωργοῦ, ᾧ ἀροῖ τὴν γῆν· ἀρῶν δὲ τὴν γῆν τί ποιεῖ; καθίησι μὲν τὸ κάτω τοῦ ἀρότρου, ὅ σιδηροῦν ἐστιν, εἰς τὴν γῆν· ἕλκει δὲ τὸ ἄροτρον ζῷόν τι, καὶ ὁ ἀρότης ἔχων τὸ ἄροτρον ἐλαύνει τὸ ζῷον.</div>
<div class="sentence">οὕτως ἐλαύνει ὀγμὸν ἐν τῇ γῇ.</div>
<div class="sentence">μετὰ τοῦτο ἄλλος ἐλθὼν σπείρει τὸν σῖτον· τὸν δὲ σῖτον, ὅταν ᾖ ἐν ἀκμῇ, θερίζει θεριστής.</div>
<div class="sentence">τὸ δ' ὄργανον τοῦ θεριστοῦ δρέπανόν ἐστιν· ὅπερ ἐστί τοι μάχαιρά τις καμπύλη, ᾗ τέμνει τὸν σῖτον.</div>
<div class="sentence">τελευτῶντες δέ, ἐπει δ' αν τάμωσι, δοῦσι δεσμοῖς τοὺς καλάμους τοῦ σίτου, καὶ ἀποτιθέασιν ἐν ἀποθήκαις.</div>
<div class="sentence">μακέλη δ' ἄλλο ὄργανόν ἐστιν, ᾧ ὀρύττουσι σκάπτοντες, ὥστε φυτεύειν δένδρα καὶ ἄλλα τοιαῦτα ἐν τοῖς κήποις.</div>
<div class="sentence">ὅταν δὲ κατατέμνωσι τὰ δένδρα, ἀξίνην ἔχουσιν ὄργανον τοῦ κατατέμνειν.</div>
<div class="sentence">ταῖς δ' ἀξίναις καὶ φρυγανισμὸν κατατέμνουσιν, ὅς ἐστι ξύλα πρὸς τὸ καίειν.</div>
</div>
</div>
<div class="section">
  <h3 class="section-title">IX β. ΠΙΘΗΚΟΣ</h3>
<div class="paragraph">
</div>
<div class="paragraph">
<div class="sentence">εἴδομεν τήμερον θαυμάσιόν τι, θαυμασιώτατον μὲν οὖν, οἷον οὐδεὶς πρότερον εἶδεν, ὡς νομίζω, οὐδεπώποτε.</div>
<div class="sentence">ἦλθε γὰρ ξένος τις Αἰγύπτιος, ὃς εἶχε ζῷον ὅμοιον μὲν ἀνθρώπῳ, μικρὸν δέ· φεῦ· ὡς ἐγελῶμεν ἰδόντες τὸ ζῶον.</div>
<div class="sentence">καὶ τοῦτο τὸ ζῷον ἔφασκεν εἶναι ὁ ξένος πίθηκον.</div>
<div class="sentence">οὗτος τοίνυν ὁ πίθηκος μικρότερος ἦν παιδίου καὶ πάνυ μικροῦ εἶχε δὲ χλαῖναν μικράν, καὶ δὴ καὶ βλαύτας, καὶ πέτασον ἐπὶ τῆς κεφαλῆς.</div>
<div class="sentence">κόμας δ' εἶχεν ὁ πίθηκος κατὰ τὸ πρόσωπον ὅλον, καὶ ἔβλεπε δόλιον· ἔφασκε δ' ὁ ἄγων πολυμήχανόν τ' εἶναι, καὶ κλέπτην.</div>
<div class="sentence">ἵστησι δ' ὁ ἄγων τὸν πίθηκον ἐγγύς μου· ἐγὼ δὲ δίδωμι αὐτῷ κάρυον· ἰδού, τίθησι τὸ κάρυον ὁ πίθηκος μεταξὺ τῶν ὀδόντων, καὶ πιέζει τὸ κάρυον τοῖς ὀδοῦσιν, καὶ συνθραύει· τὸ μὲν ἔξω τοῦ καρύου ἀποβάλλει, τὸν δὲ κόκκον κατεσθίει ὥσπερ καὶ ἄνθρωπος.</div>
<div class="sentence">ἐπεὶ δ' ἔφαγε τάχιστα τὸν κόκκον, τίθημι παρ' αὐτῷ ποτήριον οἴνου· ὁ δὲ πίθηκος εὐθὺς λαβὼν τὸ ποτήριον πίνει τὸν οἶνον, καὶ τὸ ποτήριον καταβάλλει χαμαί.</div>
<div class="sentence">μετὰ ταῦτα τίθησι τὸν πέτασον χαμαὶ ὕπτιον, ὥστε τὸ κοῖλον τοῦ πετάσου ἄνω εἶναι· ἵνα δὴ εἰσβάλωμεν καὶ ἄλλα κάρυα.</div>
<div class="sentence">ἡμεῖς δὲ μόνον οὐκ ἐξεθάνομεν γελῶντες.</div>
</div>
<div class="paragraph">
<div class="sentence">ἔπειτα μετὰ ταῦτα ἐρωτῶ τὸν ἄγοντα· "ποῖόν τι, ὦ ξένε, λέγεις τοῦτο τὸ ζῷον; θαυμασίως γὰρ ὡς ὅμοιόν ἐστιν ἀνθρώπῳ."</div>
<div class="sentence">ὁ δὲ ξένος, "καὶ μήν, φησίν, μιμηλότατόν γ' ἐστὶ τὸ ζῷον· καὶ ὅ τι ἂν ἐκδιδάξῃς τοῦτο καὶ ποιεῖ ἀκριβῶς.</div>
<div class="sentence">χορεύει γοῦν, ἐὰν μάθῃ, καὶ αὐλεῖ, ἐὰν ἐκδιδάξῃς.</div>
<div class="sentence">ἐγὼ δὲ καὶ πίθηκον εἶδον ἡνίας κατέχοντα καὶ ἅμαξαν μικρὰν ἐλαύνοντα.</div>
<div class="sentence">ἔστιν ὅτε καὶ μὴ διδακτὸς τ' αὐτὰ ποιεῖ ἅπερ οἱ ἄνθρωποι.</div>
<div class="sentence">ἦν γάρ τις τροφὸς ἐν Αἰγύπτῳ ἥτις ἔλουε παιδίον ἐν σκάφῃ.</div>
<div class="sentence">ἡ δὲ πρῶτον μὲν κατατίθησι τὴν σκάφην χαμαί· ἔπειτα δὲ λύει τὰ σπάργανα τοῦ παιδίου, εἶτα λούσασα τὸ παιδίον τίθησιν αὐτὸ ἐν τόπῳ τινὶ ἡσύχῳ, καὶ ἀποχωρεῖ.</div>
<div class="sentence">ὁ δὲ πίθηκος ἰδὼν ταῦτα, ἀποχωρησάσης τῆς τροφοῦ, εἰσθρώσκει εἰς τὴν οἰκίαν διά τινος θύρας· ὡς δ' εἶδεν ἐρημίαν οὖσαν ἐν τῇ οἰκίᾳ αἴρει τὸ παιδίον ἐκ τῆς εὐνῆς, καὶ λύει τὰ σπάργανα ὥσπερ καὶ εἶδε τὴν τροφὸν λύουσαν· ἰδὼν δὲ σκάφην τινα ἣ ἔτυχε ζέουσα, κατατίθησι τὸ παιδίον εἰς τὴν σκάφην τὴν ζέουσαν, καὶ μέν τοι καὶ ἀπέκτεινεν αὐτὸ κάκιστα."</div>
</div>
<div class="paragraph">
<div class="sentence">πρὸς ταῦτ' ἐγώ, "φέρ' ἴδωμεν, φημί, ἔχομεν γὰρ καὶ ἡμεῖς παιδίον ἔνδον."</div>
<div class="sentence">ἡ δὲ τροφὸς εὐθὺς βοᾷ "εὐφήμει, ὦ Θρασύμαχε, μὴ πλήγας λάβῃς."</div>
<div class="sentence">καὶ ἐγὼ μὲν ἐσιώπων· ὁ δὲ ξένος ἔλεγεν, "ἐὰν σύ, ὦ κάκιστε, οὕτως λέγεις περὶ τοῦ ἀδελφοῦ, ἴσως ἂν μεταλλάττοιεν τὴν μορφήν σοι οἱ θεοί, ὥστε πίθηκον σ' εἶναι αὐτόν."</div>
<div class="sentence">καὶ ἐγὼ ἐβόων, "φεῦ· μὴ γένοιτο τοῦτό γε· σκώπτων γὰρ ταῦτ' εἶπον."</div>
<div class="sentence">ὁ δ' ἔλεγε, "καὶ δὴ καὶ σκώπτοντες ἂν ποιοῖεν τοῦτο οἱ θεοί."</div>
<div class="sentence">μετὰ ταῦτα φόβος μ' εἶχε πολύς, μὴ οἱ θεοὶ ἀκούσαντες μεταλλάττοιέν μ' ὥστε πίθηκον εἶναι.</div>
</div>
</div>
<div class="section">
  <h3 class="section-title">IX γ. ΘΑΛΑΤΤΑ</h3>
<div class="paragraph">
</div>
<div class="paragraph">
<div class="sentence">ὅταν ᾖ γαλήνη, γελᾷ ἡ θάλαττα ὥσπερ προσκαλοῦσα ἡμᾶς· ἡμεῖς δὲ ἔστιν ὅτε καθέρπομεν πρὸς τὸν αἰγιαλόν, καὶ δὴ καὶ πλέομεν ἐν πλοίῳ.</div>
<div class="sentence">ἡμέρα ἕκτη αὕτη, καὶ κατήλθομεν πρὸς τὸν αἰγιαλόν· εὕρομεν δ' ἄνθρωπόν τινα καθίζοντα ἐπὶ πέτρου, ὃς μάλα σκυθρωπὸς ἐδόκει εἶναι.</div>
<div class="sentence">καὶ ἐγώ, "χαῖρε, ἔφην, ὦ τάν· διὰ τί σκυθρωπὸς ὢν προσβλέπεις οὕτω τὴν θάλατταν; ἆρ' οὐ γαλήνη;" ὁ δ' ἔφη, "γαλήνη δή· ἀλλὰ διὰ τί; ὅτι σύκων ἐπιθυμεῖ ἡ θάλαττα."</div>
<div class="sentence">πρὸς ταῦτ' ἐγώ, "ποίων σύκων, ὦ θαυμάσιε; τίς γὰρ δή ποτ' ἤκουσε τὴν θάλατταν σύκων ἐπιθυμοῦσαν;" καὶ ὅς, "λέξω σοι, ἔφη, ἐὰν ἐθέλῃς ἀκούειν.</div>
<div class="sentence">ἐγὼ γὰρ πρὶν μὲν ἦν βουκόλος, καὶ εἶχον βοϊδίων ἀγελήν· ἀλλ' οὐκ ἤρεσέ μοι τὸ βουκολεῖν· ἤθελον γὰρ πλουτεῖν ταχέως.</div>
<div class="sentence">ἐπώλησα οὖν τὰ βοΐδια, καὶ ἠγοράσα σῦκα· πωλήσας δὲ τὰ βοΐδια, καὶ ἀγοράσας τὰ σῦκα, ἐπὶ πλοῖον ἐπιβαίνω ἔχων τὰ σῦκα, καὶ πλέω ἐπὶ Βυζαντίου, ἔμπορος δὴ ὤν.</div>
<div class="sentence">ἀλλ' ἄνεμος μέγας ἔπνει, καὶ κατέδυσε τὸ πλοῖον, καὶ ἐναυάγησα· τὰ δὲ σῦκα φροῦδα ἦν ἤδη.</div>
<div class="sentence">λαβούσης δ' τῆς θαλάττης τὰ σῦκα, πάλιν ἦν γαλήνη.</div>
<div class="sentence">ὥστε δοκεῖ μοι ἡ θάλαττα σύκων ἐπιθυμεῖν, ὅταν ᾖ γαλήνη."</div>
<div class="sentence">πρὸς ταῦτ' ἐγώ, "σοφὸς μεν, ἐφην, ὁ Πίττακος καὶ οἱ ἄλλοι τῶν ἑπτά· σὺ δ', ὦ μακάριε, σοφώτερος εἶ αὐτῶν."</div>
<div class="sentence">ὁ δ' εἶπεν, "εἶεν δὴ σοφοὶ ἔμου γ' ἕνεκα· εἰ γὰρ ἔχοιμι πάλιν τὰ σῦκα.</div>
<div class="sentence">χαλεπὸν ἄρα ἡ σοφία μετὰ πενίας· οἱ δὲ ἑπτὰ οὐ κατ' ἐμὲ σοφοὶ ἦσάν που· καὶ γὰρ εἶχον σῦκα, ὅσα ἐθέλοιεν."</div>
<div class="sentence">καὶ μετὰ ταῦτα ἐσίγα, καὶ οὐκέτ' ἤθελε λέγειν οὐδέν.</div>
</div>
</div>
<div class="section">
  <h3 class="section-title">X. ΔΕΚΑΤΗ</h3>
<div class="paragraph">
</div>
<div class="paragraph">
<div class="sentence">δημοκρατία νῦν ἐστι τοῖς Ἀθηναίοις· ἄρχει γὰρ ὁ δῆμος ὁ Ἀθηναῖος αὐτὸς ἑαυτοῦ, καὶ ἔχει νόμους.</div>
<div class="sentence">ἀλλὰ πρὶν οὐκ ἦν δημοκρατία, καὶ νόμοι οὐκ ἦσαν δημοτικοί, ἀλλ' οὓς ἐθέλοι τιθέναι ὁ τύραννος· ἦρχε γάρ τις τῶν Ἀθηνῶν τύραννος, ὃς ὠνομάζετο Πεισίστρατος· οὗτος δ' ὁ τύραννος ἦρχεν ὡς καὶ ἤθελεν ἄρχειν τῶν πολιτῶν.</div>
<div class="sentence">ἐξέπραττε δὲ τὴν λεγομένην δεκάτην.</div>
<div class="sentence">αὕτη δ' ἦν μέρος δέκατον τῶν καρπῶν τῆς γῆς.</div>
<div class="sentence">τοὺς γεωργοὺς οὖν ἔδει τὴν δεκάτην τῶν γιγνομένων ἀποδιδόναι τῷ τυράννῳ.</div>
<div class="sentence">ταύτην δ' ἐξέπραττεν ὁ Πεισίστρατος δυοῖν ἕνεκα· πρῶτον μέν, ἵνα μὴ ἐν ταῖς Ἀθήναις διατρίβοιεν, ἀλλὰ πανταχοῦ κατὰ χώραν· ἔπειτα, ἵνα εὐπορῶσι μετρίως, καὶ μὴ ἔχοιεν σχολήν, ὥστε πράγματα παρέχειν ἑαυτῷ καὶ ὄχλον.</div>
<div class="sentence">ὁ δὲ τύραννος πολλάκις ἐπορεύετο κατὰ τὰ χωρία, ἐπισκοπῶν τίς μὲν εὖ ἐργάζεται, τίς δὲ κακῶς.</div>
<div class="sentence">καὶ πότερον δικαίως ἀποδιδόασι τὴν δεκάτην.</div>
</div>
<div class="paragraph">
<div class="sentence">ἦν δέ τις γεωργῶν ποτε, ὡς ἀκοῇ ἤκουσα, ἐν τῷ Ὑμηττῷ· ἔστι δ' ὁ Ὑμηττὸς λόφος τῆς Ἀττικῆς, πλήρης μὲν πετρῶν, ἔχων δ' οὐ καλὴν γῆν.</div>
<div class="sentence">ὁ δὲ γεωργὸς ἠργάζετο ὅμως, καθ' ὅσον οἷός τ' ἦν.</div>
<div class="sentence">καὶ ἐλθὼν ὁ Πεισίστρατος ἑώρα τὸν ἄνθρωπον σκάπτοντα τὰς πέτρας καὶ ἐργαζόμενον· θαυμάσας δὲ ἠρώτα, τί γίγνεται ἐκ τοῦ χωρίου; ὁ δὲ γεωργός, "οὐδὲν ἄλλο, φησίν, ἢ κακὰ καὶ ὀδύναι· καὶ τούτων τῶν κακῶν καὶ ὀδυνῶν δεῖ τὸν Πεισίστρατον λαβεῖν τὴν δεκάτην."</div>
<div class="sentence">ὁ μὲν οὖν ἄνθρωπος ἔλεγε ταῦτ', ἀγνοῶν ὅτι πάρεστιν ὁ Πεισίστρατος· ὁ δὲ Πεισίστρατος ἀκούων ἐγέλασε, καὶ ἐπῄνει τὴν φιλεργίαν αὐτοῦ· καὶ δὴ καὶ ἐποίησεν ἀτελὲς τὸ χωρίον καὶ ἐλεύθερον τῆς δεκάτης.</div>
</div>
</div>
<div class="section">
  <h3 class="section-title">XΙ. ΝΟΜΙΣΜΑ</h3>
<div class="paragraph">
</div>
<div class="paragraph">
<div class="sentence">τὸ νόμισμα τὸ Ἀττικὸν τοιόνδ' ἐστίν.</div>
<div class="sentence">χρώμεθα ἀργυροῖς νομίσμασι, οὐ χρυσοῖς οὐδὲ χαλκοῖς.</div>
<div class="sentence">τὸ μὲν τάλαντον οὔκ ἐστι νόμισμα, ἀλλὰ βάρος τι ἀργυρίου ἔχον ἑξήκοντα μνᾶς· ἡ δὲ μνᾶ καὶ αὐτὴ βάρος, ἔχει δὲ δραχμὰς ἑκατόν· ἡ δὲ δραχμὴ ἤδη νόμισμα, καὶ δὴ καὶ χρώμεθα διδράχμοις καὶ τετραδράχμοις καὶ δεκαδράχμοις.</div>
<div class="sentence">ἔχει δὲ τὸ δίδραχμον δύο δραχμάς, καὶ τ' ἄλλα κατὰ λόγον.</div>
<div class="sentence">ἡ δὲ δραχμὴ ὀβολοὺς ἔχει ἕξ· πρὸς δὲ χρώμεθα διωβόλῳ καὶ τριωβόλῳ.</div>
<div class="sentence">ἔστι δὲ καὶ τριτημόριον, μέρος ὄν τρίτον τοῦ ὀβολοῦ, καὶ τεταρτημόριον.</div>
<div class="sentence">ἡ οὖν δραχμὴ τῆς μὲν μνᾶς ἑκατοστόν ἐστι μέρος, ἡ δὲ μνᾶ τοῦ ταλάντου μέρος ἑξηκοστόν, τοῦ δὲ ταλάντου ἡ δραχμὴ ἑξακισχιλιοστὸν ἤδη μέρος.</div>
</div>
<div class="paragraph">
<div class="sentence">καὶ μὴν χαρακτὴρ ἔπεστιν ἐπὶ τῆς δραχμῆς, ἑτέρωθεν μὲν κεφαλὴ Ἀθήνης, ἑτέρωθεν δὲ γλαῦξ, ἱερὰ οὖσα Ἀθήνῃ.</div>
<div class="sentence">καὶ ἐπὶ τῶν κερμάτων ( κέρματα δ' ἔστι τὰ μικρά ) φύλλον ἐλαίας.</div>
</div>
<div class="paragraph">
<div class="sentence">ταῦτ' ἐστὶ τὰ νομίσματα τὰ Ἀθηναῖα.</div>
<div class="sentence">καὶ ἡ μὲν Ἀθηναία δραχμὴ γλαῦξ ὀνομάζεται, ἡ δ' Αἰγιναία χελώνη, ἡ δ' αὖ Κορινθία ἵππος, ἑκάστη κατὰ τὸν χαρακτῆρα τὸν ἑπόντα.</div>
</div>
</div>
<div class="section">
  <h2 class="section-title">XII. AKROPOLIS</h2>
<div class="paragraph">
</div>
<div class="paragraph">
<div class="sentence">φαίνεται καὶ ἐνθένδε ἡ πόλις ἡ τῶν Ἀθηναίων· λέγω δὲ τὴν ἀκρόπολιν· ἡ γὰρ ἀκρόπολις πέτρα ἐστὶν ἐν μέσῃ τῇ πόλει, καὶ ἐπὶ τῆς ἀκροπόλεως ναοί εἰσι πολλοί, τῆς τ' Ἀθήνης καὶ τῶν ἄλλων θεῶν.</div>
<div class="sentence">ἦν μὲν τὸ πάλαι δῶμα βασιλικὸν ἐπὶ τῆς ἀκροπόλεως· νῦν δὲ δημοκρατίας οὔσης ἐπαύσατο μὲν βασιλικὸν ὄν τὸ δῶμα, οὐκέτι μὲν οὖν ἔστι δῶμα· ἀλλὰ ναοὶ ἔνεισιν ἀντὶ τούτου.</div>
<div class="sentence">ἔστι μὲν ναὸς τῆς Ἀθήνης μέγιστος καὶ κάλλιστος, ἔστι δὲ τῆς Νίκης, εἰσὶ δὲ καὶ ἄλλων θεῶν, ὧν τὰ ὀνόματα διηγήσομαι ὕστερον, ὅταν μάθῃς κάλλιον τὴν ἡμετέραν γλῶτταν.</div>
<div class="sentence">οὐ γὰρ ῥᾴδιον διηγεῖσθαι τῷ μὴ ἔχοντι ἐπιστήμην.</div>
<div class="sentence">περιέχει δὲ τὴν ἀκρόπολιν τείχη, ἅπερ μετὰ σπουδῆς ᾠκοδόμησαν εὐθὺς μετὰ τὰ Μηδικὰ· ἴδοις δ' ἄν ἐν μέσοις τοῖς τείχεσιν καὶ ἐρείπια ἀρχαίων ναῶν καὶ στήλας τῶν ἀποθανόντων.</div>
<div class="sentence">ὕψος δ' ἔχει τὰ τείχη πήχεις μάλιστα τριάκοντα.</div>
</div>
</div>
<div class="section">
  <h3 class="section-title">XIII. ΤΑ ΤΕΙΧΗ</h3>
<div class="paragraph">
</div>
<div class="paragraph">
<div class="sentence">ᾠκοδομήθη δὲ τὰ τείχη ὧδε.</div>
<div class="sentence">ὁ μὲν Ξέρξης ἀπῆλθεν μετὰ τῶν Μήδων, αἱ δ' Ἀθῆναι κατεκάησαν καὶ ἡ ἀκρόπολις· συνεβούλευε δ' ὁ Θεμιστοκλῆς τοῖς Ἀθηναίοις οἰκοδομεῖν ὡς τάχιστα τὰ τείχη, τά τε τῶν Ἀθηνῶν καὶ τὰ τῆς ἀκροπόλεως.</div>
<div class="sentence">ἀλλὰ ἐφθόνουν τοῖς Ἀθηναίοις οἱ Λακεδαιμόνιοι, καὶ ἐφοβοῦντο μὴ αὐξάνωνται λίαν αἱ Ἀθῆναι· ὥστε ἐκέλευον μὴ οἰκοδομεῖν.</div>
<div class="sentence">ὁ Θεμιστοκλῆς οὖν ἦλθε πρέσβυς εἰς Σπάρτην, τρίτος αὐτός, μετὰ ἄλλων πρέσβεων δυοῖν, κελεύσας τοὺς Ἀθηναίους ὡς τάχιστα οἰκοδομεῖν.</div>
<div class="sentence">καὶ ἐν ᾧ διέτριβε χρόνον ἐν Σπάρτῃ, ἤγγειλέ τις τοῖς Λακεδαιμονίοις οἰκοδομεῖν ἔτι τοὺς ἐν ταῖς Ἀθηναῖς.</div>
<div class="sentence">πρὸς ταῦθ' ὁ Θεμιστοκλῆς οὐκ ἔφη οἰκοδομεῖν· ἐκέλευε δ', εἰ μὴ πιστεύοιεν, πέμπειν πρέσβεις καὶ αὐτούς.</div>
<div class="sentence">ἔπεμψαν οὖν οἱ Λακεδαιμόνιοι πρέσβεις Ἀθήναζε· καὶ ὡς τάχιστα ἐφίκοντο, φανερῶς ἤδη ἔλεγεν ὁ Θεμιστοκλῆς ἀληθῆ εἶναι τὰ λεγόμενα, καὶ οἰκοδομηθῆναι ἤδη τὰ τείχη.</div>
<div class="sentence">οἱ δὲ Λακεδαιμόνιοι, φοβούμενοι μὴ οἱ ἑαυτῶν πρέσβεις πάθωσι τι, ἀνάγκῃ ἀφίεσαν τοὺς Ἀθηναίους πρέσβεις.</div>
<div class="sentence">διὰ ταῦτα ἐχρῶντο οἱ Ἀθηναῖοι καὶ στήλαις καὶ ἐρειπίοις, κατὰ σπουδὴν οἰκοδομοῦντες.</div>
</div>
</div>
<div class="section">
  <h3 class="section-title">XIII α. Ο ΜΩΡΟΣ</h3>
<div class="paragraph">
</div>
<div class="paragraph">
<div class="sentence">ἴσθι σοφὸν δὴ ὄντα τὸν μῶρον τὸν παρ' ἡμῖν· ἄκουε γάρ.</div>
<div class="sentence">ἐπύρεττε μὲν ὁ μῶρος· καὶ κατακλιθεὶς ἐπὶ κλίνης μεγάλῃ τῇ φωνῇ ἐβόα.</div>
<div class="sentence">μετεπέμψατο δ' ἰατρόν ἵνα σωθείη· ὁ δ' ἰατρὸς ἐλθών, καὶ ψαυσάμενος αὐτοῦ, "οἴμοι, ἔφη, κακῶς πυρέττεις."</div>
<div class="sentence">ὁ δὲ μῶρος τοῦτ' ἀκούσας ὠργίσθη, καὶ εἶπεν· "εὐφήμει, ὦ ἄνθρωπε· οὐ γάρ σε μετεπεμψάμην ἵνα λοιδορηθείης μοι.</div>
<div class="sentence">εἰ δὲ σὺ ἄμεινον πυρέττειν οἷός τ' εἶ, ἰδοὺ κλίνη· κατακλιθεὶς πύρεττε."</div>
<div class="sentence">μετὰ ταῦτα λέγει τις τῶν παρόντων, "τι δεῖ ἰατρῶν; σεμνοὶ φαίνονται, πολλὰ λέγουσι, μισθὸν αἰτοῦσιν· ἄμεινον πλεῖν ἐπὶ τὸ Ἀσκληπίειον τὸ ἐν Ἐπιδαύρῳ" περὶ δὲ τοῦ Ἀσκληπιείου ὕστερον διηγήσομαι</div>
</div>
</div>
<div class="section">
  <h3 class="section-title">XIV. ΠΛΟΙΑ</h3>
<div class="paragraph">
</div>
<div class="paragraph">
<div class="sentence">πρέπει νῦν δή, πρὶν πόρρω ἰέναι τοῦ λόγου διεξιέναι τὰ τε γένη τῶν πλοίων, ὁποῖά ἐστι, καὶ δὴ καὶ τὰ μέρη αὐτῶν καὶ τὰ σκεύη.</div>
<div class="sentence">δύο μέν ἐστι γένει νεῶν, αἵ τε μακραὶ νῆες καὶ αἱ στρογγύλαι· μακραὶ δ' ἐστὶν αἱ πολεμικαί, στρογγύλαι δ' αἱ φορτικαί.</div>
<div class="sentence">τῶν δὲ πολεμικῶν νεῶν αἱ μέγισταί τε καὶ ἰσχυρόταται τριήρεις, αἵτινες ἔχουσι καὶ ἱστοὺς καὶ ἱστία καὶ τρεῖς στίχους κωπῶν.</div>
<div class="sentence">ὀνομάζονται δὲ καὶ ἑκατόντοροι αἱ ἑκατὸν ἔχουσαι κώπας, καὶ πεντηκόντοροι καὶ τριακόντοροι καὶ εἰκόσοροι, κατὰ τὸν ἀριθμὸν τῶν κωπῶν.</div>
<div class="sentence">ἀκολουθοῦσι δὲ ταῖς τριήρεσιν ἐν πολέμῳ ἄλλαι νῆες ὁπλιταγωγοί, αἵτινες ἄγουσι τοὺς ὁπλίτας, καὶ σιταγωγοί, καὶ ἱππαγωγοί.</div>
</div>
<div class="paragraph">
<div class="sentence">αἱ δὲ στρογγύλαι νῆες φορτηγοί εἰσιν, αἵτινες ἄγουσιν οἶνον καὶ σῖτον καὶ δέρματα καὶ ἄλλα πρὸς ἐμπορίαν.</div>
</div>
<div class="paragraph">
<div class="sentence">μικρὰ δ' ἐστὶν τὰ ἀκάτια.</div>
</div>
</div>
<div class="section">
  <h3 class="section-title">XIV α. ΜΕΡΗ ΝΕΩΣ</h3>
<div class="paragraph">
</div>
<div class="paragraph">
<div class="sentence">ἔστι δὲ τὰ μέρη τῆς νεὼς τοιάδε.</div>
<div class="sentence">τὸ μὲν σκάφος ἐστὶν ἡ ναῦς ὅλη πλὴν ἱστοῦ καὶ ἱστίου καὶ ὅπλων, τὸ δ' κάτωθεν ὀνομάζουσιν ἔδαφος ἢ κοίλην ναῦν.</div>
<div class="sentence">ἀντλία δ' ἐστὶν ἐν τῇ κοίλῃ νηί.</div>
<div class="sentence">πρῷρα δὲ το ἔμπροσθεν μέρος καλεῖται, πρύμνα δὲ τὸ ὄπισθεν, ἐνίαις δ' ἐστὶ κατάστρωμα μεταξὺ τούτων.</div>
</div>
<div class="paragraph">
<div class="sentence">ἱστὸς δὲ ὑπάρχει ταῖς μὲν τῶν νεῶν εἷς, ταῖς δὲ δύο.</div>
<div class="sentence">καλοῦνται δὲ ὁ μὲν μέγας ἱστὸς ἀκάτειος, ὁ δ' ὄπισθεν ἐπίδρομος.</div>
<div class="sentence">ὁ δ' ἱστὸς ἔχει καὶ ξύλον τι ἐγκάρσιον, τὴν κεραίαν καλουμένην, ἐξ ἧς ἅπτεται τὸ ἱστίον.</div>
<div class="sentence">καὶ κατέχουσι τὸν ἱστὸν μὴ καταπεσεῖν οἱ πρότονοι, ὁ μὲν ἐκ τοῦ δεξιοῦ τοίχου ὁ δ' ἐκ τοῦ ἀριστεροῦ· δεῖται δ' ἡ ναῦς ἐκ τῆς γῆς κάλῳς ἢ πείσμασιν ἢ πρυμνησίοις· τροχὸς δὲ μηχανή ἐστι ᾗπερ καθέλκουσι καὶ ἀνέλκουσι τοὺς κάλως.</div>
<div class="sentence">ἄγκυραι δ' εἰσὶν ἄλλαι τε καὶ ἡ καλουμένη ἱερά, ᾗ χωρὶς ἀνάγκης οὐ χρῶνται.</div>
<div class="sentence">οἱ δὲ ναῦται ἐκβαίνουσι τῇ ἀποβάθρᾳ.</div>
</div>
</div>
<div class="section">
  <h3 class="section-title">XIV β. ΠΛΗΡΩΜΑ</h3>
<div class="paragraph">
</div>
<div class="paragraph">
<div class="sentence">οἱ δ' ἐμπλέοντες ναῦταί εἰσιν ἅπαντες· ὧν ὁ μὲν ἄρχων ναύκληρος ἢ ναύαρχος ἢ τριήραρχος, ὁ δὲ κυβερνῶν κυβερνήτης, οἱ δ' ἐρέττοντες ἐρέται.</div>
</div>
<div class="paragraph">
<div class="sentence">ὁ μὲν κυβερνήτης κυβερνᾷ τὴν ναῦν ἔχων τὰ πηδάλια, οἱ δὲ ἐρέττοντες ἐρέττουσιν ἔχοντες κώπας.</div>
<div class="sentence">ἤρεττον δὲ τὴν τριήρη κάτωθεν μὲν οἱ θαλάμιοι ἐν τῇ κοίλῃ νῄ, ἥπερ καὶ θάλαμος ἐκαλεῖτο, οἱ δὲ ζυγῖται ἐν τῷ μέσῳ ὅπερ καὶ ζυγὸν ἐκαλεῖτο, οἱ δὲ θρανῖται ἐπὶ τῷ καταστρώματι ὅπερ καὶ θρᾶνος ἐκαλεῖτο.</div>
<div class="sentence">οἱ δ' ἐπιβάται μάχονται.</div>
<div class="sentence">καὶ οἱ σύμπαντες πληροῦσι τὴν ναῦν, καὶ λέγονται πλήρωμα.</div>
</div>
</div>
<div class="section">
  <h3 class="section-title">XIV γ. ΚΟΧΛΟΣ</h3>
<div class="paragraph">
</div>
<div class="paragraph">
<div class="sentence">ἤκουσας δήπου λέγοντος ἐμοῦ τὰ περὶ τοῦ μώρου, ὃν Κόβαλον ὀνομάζουσιν· ἀλλ' οὐκ ἄρα μῶρος ἦν οὗτος· τεκμήριον γὰρ ἐκεῖνο, ὃ ἐποίησε, τρίτη ἡμέρα αὑτηΐ.</div>
<div class="sentence">ἐθεώμεθα μὲν ἡμεῖς οἱ παῖδες τοὺς κόχλους τοὺς ἕρποντας ἐνθα καὶ ἔνθα· καὶ ἐθαυμάζομεν, οἵους εἶχον τοὺς στρόμβους· ὁ δὲ στρόμβος τοι οἶκός ἐστιν ἐν ᾧ οἰκεῖ μὲν ὁ κόχλος, φέρει δὲ τὸν οἶκον ἐφ' ἑαυτῷ αἰεί· ὥστε παίζοντες ὀνομάζομεν φερεοίκους τοὺς κόχλους.</div>
<div class="sentence">εὑρὼν οὖν ὁ Κόβαλος στρόμβον τινὰ κενόν, ἐρωτᾷ, "τίς οἷός τ' ἐστὶ λίνον διαίρειν διὰ τοῦ κόχλου;"ἀλλ' οὐδεὶς ἡμῶν ἐδύνατο ποιεῖν τοῦτο.</div>
<div class="sentence">ὁ δ' οὖν λαβὼν μύρμηκα, καὶ ἐξάψας τοῦ μύρμηκος τὸ λίνον, εἶτα τρήσας τὸ ἄκρον τοῦ κόχλου, εἴασε τὸν μύρμηκα εἰσελθεῖν· εἰσελθὼν δ' ὁ μύρμηξ ἕλκει τὸ λίνον· καὶ μετ' ὀλίγον ἐξῆλθεν ἐκ τοῦ τρήματος.</div>
<div class="sentence">ὥστε πάλιν σοφὸς ἐφαίνετο ὢν ὁ μῶρος ὁ παρ' ἡμῖν.</div>
</div>
</div>
<div class="section">
  <h3 class="section-title">XIV δ. ΤΟΥ ΣΩΜΑΤΟΣ ΤΑ ΜΕΡΗ</h3>
<div class="paragraph">
</div>
<div class="paragraph">
<div class="sentence">τάδ' ἐστὶ τὰ μέρη τοῦ σώματος.</div>
<div class="sentence">πρῶτον μὲν ἄνω ἔστὶν ἡ κέφαλή· ἐπὶ δὲ τῆς κέφαλῆς αἱ τρίχες φύονται, αἵπερ καὶ κόμη ὀνομάζονται.</div>
<div class="sentence">καὶ τοῖς μὲν νεανίαις ἑκατέρωθεν τρίχες εἰσὶ παρὰ τοὺς κροτάφους, οἱ λεγόμενοι ἴουλοι.</div>
<div class="sentence">ὁρῶμεν τοῖς ὀφθαλμοῖς, ἀκούομεν τοῖς ὠσίν· ὥστε τοῦ μὲν ὁρᾶν ὄργανον ὁ ὀφθαλμός, τοῦ δ' ἀκούειν τὸ οὖς· τὸ δ' ὁρᾶν λέγομεν ὄψιν, καὶ τὸ ἀκούειν ἀκοην.</div>
<div class="sentence">τὰ σκεπάζοντα τοὺς ὀφθαλμούς ἐστὶ βλέφαρα, αἱ δ' τρίχες αἱ ὑπὲρ τῶν ὀφθαλμῶν κείμεναι ὀφρύες.</div>
<div class="sentence">καὶ ὑπὲρ μὲν τῶν ὀφθαλμῶν ἐστι τὸ μέτωπον, ὑπὸ δ' αὐτῶν καὶ ἡ ῥὶς καὶ ἑκατέρωθεν παρειαί, αἷσπερ ἔρυθριῶμεν.</div>
<div class="sentence">ὕπεστι δὲ τὸ στόμα· αὕτη δὲ τομή, ἔχουσα δύο χείλη· ἐν δὲ τῷ στόματι ἥ τε γλῶττα καὶ οἳ ὄδοντες· τὰ μὲν περιέχοντα τοὺς ὀδόντας σαρκία, οὐλά ἐστιν, τὰ δ' ὀστᾶ ἐν οἷς ἐμπεφυκότες εἰσὶν οἱ ὀδόντες, αἱ γνάθοι.</div>
<div class="sentence">τὸ δὲ γένειον κάτω ἐστὶ τοῦ στόματος, καὶ ἡ ἐπὶ τοῦ γενείου φυομένη θρὶξ καλεῖται πώγων.</div>
<div class="sentence">ἅπαντα τὰ ἔμπροσθεν τῆς κεφαλῆς καλεῖται πρόσωπον.</div>
</div>
<div class="paragraph">
<div class="sentence">ἵσταται δ' ἡ κεφαλὴ ἐπὶ τοῦ τραχήλου.</div>
<div class="sentence">ὑποκεῖνται δὲ τοῦ τραχήλου οἱ ὤμοι ἑκατέρωθε· τὰ δ' ὀστᾶ τὰ ἐν ὤμοις, κλῇδες.</div>
<div class="sentence">καὶ τὸ μὲν ὅπισθε μέρος τὸ ὑπὸ τῶν ὤμων νῶτον λέγεται, ἐφ' οὗ τὸ μετάφρενον· τὸ δ' ἔμπροσθε μέρος, στῆθος.</div>
<div class="sentence">οἱ δ' ὦμοί εἰσιν αἱ κεφαλαὶ τῶν βραχιόνων· καὶ οὕτως ἐφεξῆς, βραχίων, πῆχυς, χείρ.</div>
<div class="sentence">τὸ δ' ἄρθρον βραχίονός τε καὶ πήχεως, ἀγκὼν ἢ ὠλένη· τὸ δ' ἄρθρον πήχεώς τε καὶ χειρός, καρπός.</div>
<div class="sentence">καὶ ἐν χειρὶ ἑκατέρᾳ πέντε δάκτυλοι, ὧν ὁ μὲν ἀφεστηκὼς τῶν ἄλλων μέγας δάκτυλος καλεῖται, οἱ δ' ἐφεξῆς, λιχανὸς ὁ πρῶτος τῶν τεττάρων, εἶτα μέσος, παράμεσος, μικρός.</div>
<div class="sentence">ἐφ' ἄκροις δὲ τοῖς δακτύλοις εἰσὶν αἱ ὄνυχες.</div>
</div>
<div class="paragraph">
<div class="sentence">τοῦ σώματος δέ ἕκατέρωθέν ἐστι πλευρά· πλευραὶ δὲ καὶ τὰ ὀστᾶ καλεῖται.</div>
<div class="sentence">ἐν μέσῳ δ' ἡ γαστήρ, εἰς ἣν καθίεται τὰ σιτία.</div>
</div>
<div class="paragraph">
<div class="sentence">καὶ κάτω τῆς γαστρὸς δύο σκέλη ὑπόκειται· τοῦ δὲ σκέλους τὰ μέρη τοσάδε, μηρός, κνήμη, πούς· τὸ δ' ἄρθρον μηροῦ τε καὶ κνήμης, γόνυ· κνήμης τε καὶ ποδός, σφυρόν.</div>
<div class="sentence">καὶ ἐφ' ἑκατέρου ποδὸς πέντε δάκτυλοι.</div>
</div>
<div class="paragraph">
<div class="sentence">ταῦτ' ἐστὶ τὰ μέρη μάλιστα τοῦ σώματος.</div>
</div>
</div>
<div class="section">
  <h2 class="section-title">XV. ΠΛΟΥΣ</h2>
<div class="paragraph">
</div>
<div class="paragraph">
<div class="sentence">χθὲς κατήλθομεν ἐς τὴν θάλατταν, ἥτις ἄπεστιν ὀγδοήκοντα μάλιστα στάδια ἀπὸ τῆς κώμης ἐν ᾗ οἰκῶ.</div>
<div class="sentence">κατελθόντες δὲ εὐθὺς ἑώρωμεν πλοῖόν τι ἕτοιμον ἐπὶ τῷ ὅρμῳ.</div>
<div class="sentence">ναῦταὶ δ' ἐνῆσαν ἐν τῷ πλοίῳ ἑπτά, ὧν οἱ μὲν δύο μετεχείριζον τὰ ὅπλα τοῦ πλοίου, ὁ δ' εἷς κυβερνήτης ὢν ἐκυβέρνα, ἔχων τὰ πηδάλια, οἱ δ' ἄλλοι ναῦται.</div>
<div class="sentence">ἰδόντες δὲ τὸ πλοῖον εἰσέβημεν.</div>
<div class="sentence">ὧς δ' ἔδοξεν οὔριος εἶναι πρὸς ἀναγωγὴν ὁ ἄνεμος, θόρυβος ἦν εὐθὺς κατὰ τὸ πλοῖον, τῶν τε ναυτῶν διαθεόντων καὶ τοῦ κυβερνήτου κελεύοντος καὶ ἕλκομένων τῶν κάλων· καὶ εὐθὺς ἡ κεραία περιήγετο, τὸ ἱστίον καθίετο, τὸ πλοῖον μετέωρον ἦν, τὰς ἀγκύρας ἀνέσπων, ὁ ὅρμος κατελείπετο· τὴν γῆν ὁρῶμεν ἀπὸ τοῦ πλοίου κατὰ μικρὸν ἀναχωροῦσαν, ὥσπερ αὐτὴν πλέουσαν.</div>
<div class="sentence">παιανισμὸς δ' ἦν καὶ εὐχή, θεοὺς δ' ἔκαλουν εὐφημοῦντες αἴσιον τὸν πλοῦν γενέσθαι· ἄνεμος ἔπνει σφοδρότερον, καὶ τὸ ἱστίον ἐκυρτοῦτο, καὶ ἔτρεχε τὸ πλοῖον ἤδη.</div>
</div>
</div>
<div class="section">
  <h3 class="section-title">XV α. ΔΕΙΠΝΟΝ</h3>
<div class="paragraph">
</div>
<div class="paragraph">
<div class="sentence">ἀναγόμενοι οὖν τὴν ναῦν ἐπλέομεν.</div>
<div class="sentence">καὶ πρῶτον μὲν οὔριος ἦν ἄνεμος, καὶ ἔτρεχεν ἠ ναῦς ἤδη· ἀλλὰ μετ' οὐ πολὺν χρόνον ἐκοπίασεν ὁ ἄνεμος καὶ γαλήνη ἦν, ὥστε ἐρέττειν ἔδοξε· καὶ ἤρεττον σφόδρα.</div>
</div>
<div class="paragraph">
<div class="sentence">καὶ μὴν οἷον εἰώθασι ναῦται δρᾶν εἰς καμάτων ἀμέλειαν, τοῦτο κἀκεῖνοι δρῶντες τὰς κώπας ἀνέφερον.</div>
<div class="sentence">εἷς μὲν γαρ αὐτοῖς, κελευστὴς ὤν, ναυτικὰς· ᾖδεν ᾡδάς, οἱ δὲ λοιποὶ ὥσπερ χορὸς ὁμοφώνως κατὰ καιρὸν τῆς ἐκείνου φωνῆς ἐβόων.</div>
<div class="sentence">ἐν ᾧ δὲ ταῦτα ἔπραττεν, πολλὴ μὲν ἦν βοή, σαφῆ δ' ἐξέπιπτεν εἰς τὴν γῆν τὰ ᾄσματα.</div>
<div class="sentence">μετ' ὀλίγον δὲ κατήλθομεν εἰς Σαλαμῖνα, οἷπερ καὶ ἠθέλομεν.</div>
<div class="sentence">ἀλλ' ἐπειδὴ ἐντὸς τοῦ λιμένος ἀφίκοντο, τὰ μὲν ἱστία ἐστείλαντο καὶ κατέθεσαν ἐν τῇ νηΐ, τὸν δ' ἵστον εἰς τὴν ἱστοδόκην καθίεσαν τοῖς προτόνοις ὑφέντες, τὴν δὲ ναῦν εἰς ὅρμον προήρεττον τοῖς ἐρετμοῖς, τὰς δ' ἀγκύρας ἐξέβαλον, κατέδησαν δὲ τὰ πρυμνήσια· αὐτοὶ δ' ἐξέβαινον ἐπ' ἀκτήν.</div>
<div class="sentence">καὶ ἐπειδὴ τάχιστα ἐξέβημεν ἐκ τῆς νεώς, ὁ πατὴρ μετὰ τῶν ἄλλων παρεσκευάζετο δεῖπνον.</div>
<div class="sentence">πρῶτον μὲν πῦρ ἔκαιε, μετὰ ταῦτα κατέβαλε μέγαν πίνακα ἐγγὺς τοῦ πυρός, καὶ ἐπὶ τοῦ πίνακος κατέθηκεν νῶτον αἰγὸς καὶ ῥάχιν συός, καὶ ἔτεμνε μαχαίρᾳ.</div>
<div class="sentence">καὶ τὰ μὲν κρέα εὖ ἐμίστυλλε καὶ ἀμφὶ ὀβελοῖς ἐπεὶρεν, ὁ δ' ἀδελφός μου ἔκαιε μέγα τὸ πῦρ.</div>
<div class="sentence">καὶ ἐπειδὴ τὸ πῦρ κατεκάη καὶ ἡ φλὸξ ἐσβέσθη, ὁ πατὴρ στορέσας τοὺς ἄνθρακας ἔπηξε τοὺς ὀβελοὺς ὑπὲρ τῶν ἀνθράκων, καὶ ἁλὸς ἐπέπασεν.</div>
<div class="sentence">καὶ ἐπεὶ ὥπτησεν, ὁ ναύαρχος ἔφερε μάζας ἐν κανῷ, ὁ δὲ πατὴρ ἔνειμε τὰ κρέα.</div>
</div>
</div>
<div class="section">
  <h3 class="section-title">XVI.-XVII. Η ΣΑΛΑΜΙΝΙ ΜΑΧΗ</h3>
<div class="paragraph">
</div>
<div class="paragraph">
<div class="sentence">ἐσθιόντων δ' ἡμῶν, τῶν ναυτῶν τις, ἀνὴρ πάνυ γέρων, "φεῦ, φησίν, οἷα εἶδον ἐγώ ποτε ἐν ταύτῃ τῇ θαλάττῃ γιγνόμενα."</div>
<div class="sentence">ὁ δὲ πατήρ, "τι λέγεις φησίν, ὦ γέρων.</div>
<div class="sentence">ἄσμενοι γὰρ ἂν ἀκούοιμεν ἀπὸ δείπνου γενόμενοι."</div>
<div class="sentence">ὁ δέ, "μακρὸς μὲν δή, φησίν, ὁ λόγος, ἀλλ' ἄξιος ἀκούειν· ἐνταῦθα γὰρ ἐγένετο μάχη μεγίστη τῶν πρίν, ἐν ᾗ βασιλεὺς ἐνικήθη· ἐναυμάχουν δ' ἐγώ."</div>
<div class="sentence">ἡμεῖς δὲ ἐπῃνοῦμεν ἅπαντες, καὶ ἠξιοῦμεν λέγειν αὐτόν· ὁ δ' ὀλίγον ἐπισχών, εἶπε τοιάδε.</div>
</div>
<div class="paragraph">
<div class="sentence">"ἦν μέν, ὦ Θράσυλλε, βασιλεὺς τῶν Μήδων μέγιστος Ξέρξης, ὃς θεὸς εἶναι ἐδόκει αὐτὸς ἑαυτῷ· καὶ ἔπεμψεν ἀγγέλους δεῦρο γῆν καὶ ὕδωρ αἰτήσοντας.</div>
<div class="sentence">οὐ τυχὼν δὲ γῆς και ὕδατος---οὐ γάρ εἰσι δὴ δοῦλοι οἱ Ἕλληνες τῶν Μήδων, οὐδ' ἔσονται οὐδέποτε---στρατὸν συνελέξατο ὡς καταστρεψόμενος τὴν Ἑλλάδα.</div>
<div class="sentence">εἶχε δ' ἡ ναυτικὴ στρατιὰ πολλὰς μυριάδας ἀνθρώπων, πολλὰς δὲ ἡ πεζή.</div>
<div class="sentence">οἱ δ' Ἀθήνησιν πάντες φοβούμενοι ἔφευγον ἐς Σαλαμῖνα ἐν ᾗ νῦν ἐσμεν· οἱ δὲ Πέρσαι νικήσαντες τοὺς ἐν Θερμοπύλαις, Λεωνίδαν τε καὶ τοὺς Σπαρτιάτας, κατακαίουσι τὰς Ἀθήνας καὶ τὴν ἀκρόπολιν, ἐν ᾧ τὸ ναυτικὸν παραπλεῖ ἐς Φάληρον.</div>
<div class="sentence">νυκτὸς δὲ περιπέμψαντες νῆάς τινας περὶ τὴν Σαλαμῖνα, ἔκλῃον τὸν ἀφ' ἑσπέρας πορθμὸν τῆς νήσου, ὥστε μηδένα ἀποφυγεῖν.</div>
<div class="sentence">ἡμεῖς δὲ οἱ Ἕλληνες ἐν μέσῳ τούτων κατεχόμενοι ἦμεν ἐν δεῖ καὶ ὀρρωδίᾳ."</div>
</div>
<div class="paragraph">
<div class="sentence">ὁ δ' ἀδελφός μου, "φεῦ, φησίν, τοῦ κινδύνου· ἀλλὰ πόσαι ἦσαν νῆες ἑκατέροις;"</div>
</div>
<div class="paragraph">
<div class="sentence">ὁ δ' ἀπεκρίνατο, "οὐκ οἶδ' ἀκριβῶς, λέγεται δὲ ὡς εἶεν τοῖς μεν Πέρσαις ἑπτὰ καὶ διακόσιαι καὶ χίλιαι, ἡμῖν δὲ τριακόσιαι καὶ δέκα."</div>
</div>
<div class="paragraph">
<div class="sentence">ὁ δὲ πατὴρ ὑπολαβὼν εἶπεν· "ὦ ναῦτα, ἀληθῆ λέγεις· καὶ γὰρ ἐγώ ποτ' ὢν Ἀθήνησιν εἶδον δρᾶμα ἐν τῷ θεατρῷ ὅπερ ἐδίδαξεν ὁ Αἰσχύλος, αὐτὸς συνναυμαχήσας τότε· λέγει δ' ὧδε ὁ Αἰσχύλος·</div>
</div>
<div class="paragraph">
<div class="sentence"><blockquote>
πλήθους μὲν ἂν σάφ' ἴσθ' ἕκατι βάρβαρον
</blockquote></div>
<div class="sentence"><blockquote>
ναυσὶν κρατῆσαι. καὶ γὰρ Ἕλλησιν μὲν ἦν
</blockquote></div>
<div class="sentence"><blockquote>
ὁ πᾶς ἀριθμὸς ἐς τριακάδας δέκα
</blockquote></div>
<div class="sentence"><blockquote>
νεῶν, δεκὰς ἦν τῶνδε χωρὶς ἔκκριτος·
</blockquote></div>
<div class="sentence"><blockquote>
Ξέρξῃ δέ, καὶ γὰρ οἶδα, χιλιὰς μὲν ἦν
</blockquote></div>
<div class="sentence"><blockquote>
ὧν ἦγε πλῆθος, αἱ δ' ὑπέρκοποι τάχει
</blockquote></div>
<div class="sentence"><blockquote>
ἑκατὸν δὶς ἦσαν ἑπτά θ'· ὧδ' ἔχει λόγος."
</blockquote></div>
</div>
<div class="paragraph">
<div class="sentence">πρὸς ταῦτ', ὁ ἀδελφός, "ὦ πάτερ, ἔφη, τί δῆτ' ἐστὶ θέατρον, καὶ τί δρᾶμα;"ὁ δέ, "ὕστερον, ἔφη, περὶ τούτων· νῦν ἀκούωμεν τοῦ λόγου.</div>
<div class="sentence">σὺ δ', ὦ ναῦτα, λέγοις ἄν."</div>
<div class="sentence">ὁ δ' ἀπεκρίνατο, "καὶ δὴ λέγω.</div>
<div class="sentence">δέος οὖν εἶχεν ἡμᾶς καὶ ὀρρωδία, καὶ οὐκ εἴχομεν ὅτι χρώμεθ' ἡμῖν αὐτοῖς· φεύγειν γὰρ ἀδύνατον, οὐδ' ἐλπὶς ἦν νικήσειν τοσούτους.</div>
<div class="sentence">πρῶτον μὲν οὐκ ἐπείθοντο οἱ στρατηγοὶ τοῖς ἀγγέλοις, ὡς εἴη ἀληθῆ τὰ ἐξαγγελθέντα, ὡς κυκλωθεῖεν δή· ἔπειτα δὲ σαφῶς πυθόμενοι, παρεσκευάζοντο ὡς ναυμαχήσοντες.</div>
<div class="sentence">ἕως τε δὴ διέφαινε, καὶ ὁ Θεμιστοκλῆς, ἀνὴρ Ἀθηναῖος ἀνδρειότατος τῶν τότε, σύλλογον τῶν στρατηγῶν ποιησάμενος, παρῄνεσεν ἄνδρας γενέσθαι, καὶ εἰσβαίνειν ἐκέλευεν εἰς τὰς νῆας.</div>
<div class="sentence">καὶ οὗτοι μὲν δὴ εἰσέβαινον, καὶ ἀνῆγον τὰς νῆας ἁπάσας οἱ Ἕλληνες· ἀναγομένοις δ' αὐτοῖς αὐτίκα ἐπέκειντο οἱ βάρβαροι.</div>
<div class="sentence">οἱ μὲν δὴ ἄλλοι Ἕλληνες ἐπὶ πρύμναν ἀνεκρούοντο, καὶ ὤκελλον τὰς νῆας· Ἀμεινίας δ' ἀνὴρ Ἀθηναῖος ἔξαναχθείς, νηῒ ἐμβάλλει· οἱ δ' ἄλλοι ὁρῶντες ταῦτα ἐβοήθουν.</div>
<div class="sentence">οὕτω γίγνεται τῆς ναυμαχίας ἡ ἀρχή.</div>
<div class="sentence">τὸ δὲ πλῆθος τῶν νεῶν ἐν τῇ Σαλαμῖνι διεφθείρετο, αἱ μὲν ὑπ' Ἀθηναίων, αἱ δὲ ὑπ' Αἰγινητῶν.</div>
<div class="sentence">οἱ μὲν γὰρ Ἕλληνες σὺν κόσμῳ ἐναυμάχουν κατὰ τάξιν, οἱ δὲ βάρβαροι οὐ τεταγμένοι ἦσαν ἔτι, οὔτε σὺν νῷ ἐποίουν οὐδέν· ὥστε ἔμελλε τοιοῦτο αὐτοῖς συμβήσεσθαι οἷόν περ συνέβη.</div>
<div class="sentence">καί τοι ἦσαν ταύτην τὴν ἡμέραν μακρῷ ἀμείνονες αὐτοὶ ἑαυτῶν, πᾶς τις δειμαίνων Ξέρξην."</div>
</div>
<div class="paragraph">
<div class="sentence">πρὸς ταῦτα πάντες ἐπῃνοῦμεν, καὶ ἠρώτων ἐγὼ τὸν πατέρα, πότερόν τι πεποίηκε περὶ τούτων ὁ Αἰσχύλος· ὁ δέ, "ναί, φησίν, πεποίηκεν· ἀκούετε.</div>
<div class="sentence">ὁ γὰρ ἄγγελος δὴ ὁ τοῦ στρατοῦ λέγει πρὸς τὴν μητέρα τοῦ Ξέρξου τάδε·</div>
</div>
<div class="paragraph">
<div class="sentence"><blockquote>
ἐπεί γε μέν τοι λευκόπωλος ἡμέρα
</blockquote></div>
<div class="sentence"><blockquote>
πᾶσαν κατέσχε γαῖαν εὐφεγγὴς ἰδεῖν..."
</blockquote></div>
</div>
<div class="paragraph">
<div class="sentence">ἀλλ' ὁ ἀδελφός μου ἐπιλαβόμενος ἐρωτᾷ, "οὐ δῆλά μοι ταῦτ', ὦ πάτερ· πῶς γὰρ λέγεις λευκόπωλον τὴν ἡμέραν;"</div>
</div>
<div class="paragraph">
<div class="sentence">πρὸς ταῦθ' ὁ πατήρ, "ὦ Θρασύστομε, φησίν, εὖ γ' ὡς ἔοικεν ὠνόμασά σε, Θρασύστομον ὀνομάζων· θρασύτατον γὰρ ἔχεις τὸ στόμα, ἐπιλαβόμενος τοῦ πατρὸς παῖς ὤν."</div>
</div>
<div class="paragraph">
<div class="sentence">ὁ δ', "ἀλλ', ἔφη, ὦ φίλτατέ μοι πάτερ, συγγνώμην ἂν ἔχοις μοι.</div>
<div class="sentence">κελεύει γάρ με ὁ διδάσκαλος, ὅ τι ἂν μὴ τύχω συνιείς, τοῦτο εὐθὺς ἐρωτᾶν."</div>
</div>
<div class="paragraph">
<div class="sentence">καὶ ὁ πατήρ,"εὖ γ', ὦ παῖ, φησίν, συγγιγνώσκω δή σοι, ὥσπερ ἀξιοῖς.</div>
<div class="sentence">λευκόπωλος οὖν ἐστιν ἡ ἡμέρα, ἐπειδὴ ὁ Φαέθων τέθριππον ἐλαύνει καὶ τέτταρας ἵππους λευκούς· ὥστε λεύκιππος ἢ λευκόπωλος ἢ ἡμέρα.</div>
<div class="sentence">καὶ δὴ ἐπαναλαμβάνω τοὺς στίχους, σὺ δ' ἐάν τι μὴ συνίῃς, ἀνάμενε τὸ τέλος."</div>
</div>
<div class="paragraph">
<div class="sentence"><blockquote>
ὁ δ' ἔφη, "ταῦτ', ὦ πάτερ"· ὁ πατὴρ δ' εἶπε·
</blockquote></div>
<div class="sentence"><blockquote>
"ἐπεί γε μέντοι λευκόπωλος ἡμέρα
</blockquote></div>
<div class="sentence"><blockquote>
πᾶσαν κατέσχε γαῖαν εὐφεγγὴς ἰδεῖν,
</blockquote></div>
<div class="sentence"><blockquote>
πρῶτον μὲν ἠχεῖ κέλαδος Ἑλλήνων πάρα·
</blockquote></div>
<div class="sentence"><blockquote>
εὐθὺς δὲ κώπης ῥοθιάδος συνεμβολῇ
</blockquote></div>
<div class="sentence"><blockquote>
ἔπαισαν ἅλμην βρύχιον ἐκ κελεύσματος,
</blockquote></div>
<div class="sentence"><blockquote>
θοῶς δὲ πάντες ἦσαν ἐμφανεῖς ἰδεῖν.
</blockquote></div>
<div class="sentence"><blockquote>
τὸ δεξιὸν μὲν πρῶτον εὐτάκτως κέρας
</blockquote></div>
<div class="sentence"><blockquote>
ἡγεῖτο κόσμῳ, δεύτερον δ' ὁ πᾶς στόλος
</blockquote></div>
<div class="sentence"><blockquote>
ἐπεξεχώρει, καὶ παρῆν ὁμοῦ κλύειν
</blockquote></div>
<div class="sentence"><blockquote>
πολλὴν βοήν---'ὦ παῖδες Ἑλλήνων, ἴτε,
</blockquote></div>
<div class="sentence"><blockquote>
ἐλευθεροῦτε πατρίδ', ἐλευθεροῦτε δὲ
</blockquote></div>
<div class="sentence"><blockquote>
παῖδας, γυναῖκας, θεῶν τε πατρῴων ἕδη,
</blockquote></div>
<div class="sentence"><blockquote>
θήκας τε προγόνων· νῦν ὑπὲρ πάντων ἀγών'.
</blockquote></div>
<div class="sentence"><blockquote>
καὶ μὴν παρ' ἡμῶν Πέρσιδος γλώσσης ῥόθος
</blockquote></div>
<div class="sentence"><blockquote>
ὑπηντίαζε, κοὐκέτ' ἦν μέλλειν ἀκμή.
</blockquote></div>
<div class="sentence"><blockquote>
εὐθὺς δὲ ναῦς ἐν νηῒ χαλκήρη στόλον
</blockquote></div>
<div class="sentence"><blockquote>
ἔπαισεν· ἦρξε δ' ἐμβολῆς Ἐλληνικὴ
</blockquote></div>
<div class="sentence"><blockquote>
ναῦς, κἀποθραύει πάντα Φοινίσσης νεὼς
</blockquote></div>
<div class="sentence"><blockquote>
κόρυμβ', ἐπ' ἄλλην δ' ἄλλος ηὐθυνεν δόρυ.
</blockquote></div>
<div class="sentence"><blockquote>
τὰ πρῶτα μὲν νυν ῥεῦμα Περσικοῦ στρατοῦ
</blockquote></div>
<div class="sentence"><blockquote>
ἀντεῖχεν· ὡς δὲ πλῆθος ἐν στενῷ νεῶν
</blockquote></div>
<div class="sentence"><blockquote>
ἤθροιστ', ἀρωγὴ δ' οὔτις ἀλλήλοις παρῆν,
</blockquote></div>
<div class="sentence"><blockquote>
Ἑλληνικαί τε νῆες οὐκ ἀφρασμόνως
</blockquote></div>
<div class="sentence"><blockquote>
κύκλῳ πέριξ ἔθεινον, ὑπτιοῦτο δὲ
</blockquote></div>
<div class="sentence"><blockquote>
σκάφη νεῶν θάλασσα δ' οὐκέτ' ἦν ἰδεῖν
</blockquote></div>
<div class="sentence"><blockquote>
ἀκταὶ δὲ νεκρῶν χοιράδες τ' ἐπλήθυον
</blockquote></div>
<div class="sentence"><blockquote>
φυγῇ δ' ἀκόσμῳ πᾶσα ναῦς ἠρέσσετο,
</blockquote></div>
<div class="sentence"><blockquote>
ὅσαιπερ ἦσαν βαρβάρου στρατεύματος·
</blockquote></div>
<div class="sentence"><blockquote>
οἱ δ' ὥστε θύννους ἢ τιν' ἰχθύων βόλον
</blockquote></div>
<div class="sentence"><blockquote>
ἀγαῖσι κωπῶν θραύμασίν τ' ἐρειπίων
</blockquote></div>
<div class="sentence"><blockquote>
ἔπαιον, ἐρράχιζον, οἰμωγὴ δ' ὁμοῦ
</blockquote></div>
<div class="sentence"><blockquote>
κωκύμασιν κατεῖχε πελαγίαν ἅλα,
</blockquote></div>
<div class="sentence"><blockquote>
ἕως κελαινὸν νυκτὸς ὄμμ' ἀφείλετο."
</blockquote></div>
</div>
<div class="paragraph">
<div class="sentence">και ὁ μὲν ἐπαύσατο λέγων, ὁ δ' ἀδελφὸς θαυμάσας ἔφη, "ὢ τοῦ καλοῦ ποιήματος, σὺ δ', ὦ πάτερ, ζηλωτὸς εἶ τῆς μνήμης.</div>
<div class="sentence">εἰ γὰρ ἐγὼ οὕτως εἶχον τῆς μνήμης, οὐκ ἂν ὠργίζετο ὁ διδάσκαλος ὥσπερ καὶ ὀργίζεται, λέγων μῶρον ἐμὲ καὶ ἐπιλήσμονα, καὶ πληγὰς ἐντείνων πολλάκις."</div>
</div>
<div class="paragraph">
<div class="sentence">ὁ δὲ πατὴρ γελάσας, "τί δ', ὦ Θρασύστομε, φησίν, ἆρα πληγὰς λαμβάνεις μῶρος ὤν; ἆρα συνίης τὸ πᾶν ἢ καὶ σαφέστερον λέξω σοι;"πρὸς ταῦτ' εὐθὺς ἀνεβοήσαμεν ἐγώ τε καὶ ὁ ἀδελφός, "εἴθε γὰρ λέγοις, ὦ πάτερ, ἁπλουστέροις λόγοις λέγων."</div>
</div>
<div class="paragraph">
<div class="sentence">ὁ δέ, "σίγατε οὖν, ἔφη, καὶ ἐρῶ.</div>
<div class="sentence">τάδε γὰρ φησιν ὁ ποιητής· ἐπειδὴ πρῶτον ἡμέρα ἐγένετο, καὶ ὁ ἥλιος ἔλαμπεν καὶ ἐδήλου τὴν γῆν, πρῶτον μὲν βοὴν γενέσθαι παρὰ τῶν Ἑλλήνων· εὐθὺς δὲ συνεμβάλλειν τὰς κώπας τοὺς ἐρέτας ἐς τὴν θάλατταν, ῥόθον ποιουμένους καὶ ἀφρόν, καὶ τύπτειν τὴν ἅλα μετὰ μεγάλου κτύπου ὁμοῦ πάντας, ἐπεὶ κελεύοι ὁ κελευστὴς διδοὺς κέλευσμα· ταχέως δὲ παρεῖναι ἰδεῖν πάντας εὖ.</div>
<div class="sentence">πρῶτον μὲν προελθεῖν τὸ δεξιὸν κέρας τοῦ στόλου κατὰ τάξιν σὺν κόσμῳ, δεύτερον δὲ τὰς ἄλλας νῆας ἐπεκχωρεῖν, καὶ βοᾶν τοὺς στρατηγούς, 'ἴτε, ὦ Ἕλληνες, καὶ νικᾶτε τοὺς πολεμίους, μὴ δοῦλοι γενώμεθα τοῖς Πέρσαις, ἡμεῖς τε καὶ οἱ παῖδες καὶ αἱ γυναῖκες, καὶ οἱ θεοὶ αὐτοί, μηδὲ διαφθαρῶσιν οἵ τε ναοὶ τῶν θεῶν καὶ οἱ τύμβοι τῶν προγόνων· περὶ πάντων γὰρ ἤδη ἀγωνιζόμεθα.'</div>
<div class="sentence">τοὺς δὲ Πέρσας αὖ φωνὴν καὶ αὐτοὺς ἐξιέναι, καιρὸν δ' εἶναι ἤδη τοῦ ἔργου.</div>
<div class="sentence">εὐθὺς δὲ τὰς ναῦς ἄλλην ἄλλῃ προσπαῖσαι τὰ ἔμβολα χαλκᾶ ὄντα· πρώτην δ' ἄρξαι ναυμαχίας Ἑλληνικήν τινα ναῦν, καὶ ἀποθραύειν τὰ ἄφλαστα τὰ ἐπὶ πρύμνης Φοινίσσης τινὸς νεώς καὶ πρῶτον μὲν τὸ πλῆθος τῶν νεῶν τῶν Περσικῶν, πολὺ ὂν ὥσπερ ῥεῦμα ποταμοῦ, ἀντέχειν· ὡς δὲ πολλὰς ἐν στενοχωρίᾳ ἠθροισμένας εἶναι, καὶ ἀδύνατον εἶναι βοηθεῖν ἀλλήλαις, τὰς Ἑλληνικὰς νῆας μετὰ πολλῆς ἐπιστήμης θείνειν αὐτὰς κύκλῳ, τὰ δὲ σκάφη τῶν νεῶν περιτραπέντα οἴχεσθαι, ὥστε μηκέτι παρεῖναι ἰδεῖν τὴν θάλατταν, πολλῶν ὄντων τῶν ἐρειπίων.</div>
<div class="sentence">τὰς δὲ ἀκτὰς καὶ τὰς πέτρας πλήρεις γενέσθαι νεκρῶν.</div>
<div class="sentence">μετὰ ταῦτα φεύγειν τὰς Περσικὰς νῆας ἄνευ κόσμου· τοὺς δ' Ἕλληνας παίειν ἐκείνους καὶ ῥαχίζειν, ὥσπερ καὶ οἱ ἁλιῆς ῥαχίζουσι θύννους ἢ ἄλλους ἰχθύας· πᾶσαν δὲ τὴν θάλατταν πλήρη εἶναι οἰμωγῆς καὶ βοῆς καὶ κωκυμάτων καὶ ὀλοφυρμῶν, ἕως νύξ ἐπῆλθεν."</div>
</div>
<div class="paragraph">
<div class="sentence">ταῦτα δ' ἀκούσας, "ὦ πάτερ, ἦν δ' ἐγώ, σοῦ λέγοντος ἀκούων δοκῶ μοι καὶ αὐτὸς ἰδεῖν τὴν ναυμαχίαν· σὺ δ', ὦ ναῦτα, ὃς ἐναυμάχησας καὶ αὐτόπτης ἐγένου, λέγοις ἂν καὶ τὰ ἄλλα.</div>
<div class="sentence">τίς εὖ ἐμάχετο, τίς κακῶς, τίς δὲ καὶ ἐφέρετο τ' ἀριστεῖα;"</div>
</div>
<div class="paragraph">
<div class="sentence">ὁ δ' εἶπεν, "κατὰ μὲν τοὺς ἂλλους, οὐκ ἔχω εἰπεῖν ἀκριβῶς, ὡς ἕκαστοι τῶν βαρβάρων ἢ τῶν Ἑλλήνων ἠγωνίζοντο· κατὰ δὲ Ἀρτεμισίαν τάδε ἐγένετο, ἀφ' ὧν ηὐδοκίμησε κάρτα παρὰ βασιλεῖ.</div>
<div class="sentence">αὕτη γάρ, γυνὴ οὖσα, ἐστρατεύσατο ἐπὶ τὴν Ἑλλάδα· ἀποθανόντος γὰρ τοῦ ἀνδρός, καὶ παιδὸς ὑπάρχοντος αὐτῇ νεανίου, αὐτή τε εἶχε τὴν τυραννίδα τῆς Ἁλικαρνασσοῦ, καὶ ὑπὸ λήματος καὶ ἀνδρείας ἐστρατεύετο, οὐδεμίας οὔσης ἀνάγκης.</div>
<div class="sentence">διὰ ταῦτα ηὐδοκίμησε παρὰ βασιλεῖ, ηὐδοκίμησε δὲ καὶ μᾶλλον ἐν ταύτῃ τῇ ναυμαχίᾳ.</div>
<div class="sentence">ἐπειδὴ γὰρ εἰς πολὺν θόρυβον ἀφίκετο τὰ βασιλέως πράγματα, ἐν τούτῳ τῷ καιρῷ ἡ ναῦς ἡ Ἀρτεμισίας ἐδιώκετο ὑπὸ νεὼς Ἀττικῆς· ἡ δ' οὐκ ἔχουσα διαφυγεῖν, ἔμπροσθεν γὰρ αὐτῆς ἦσαν ἄλλαι νῆες φίλιαι, ἐμηχανήσατο τόδε ποιῆσαι· διωκομένη γὰρ ὑπὸ τῆς Ἀττικῆς, ἐνέβαλε νηῒ φιλίᾳ.</div>
<div class="sentence">ὡς δ' ἐνέβαλέ τε καὶ κατέδυσε, εὐτυχία χρησαμένη, διπλᾶ ἑαυτὴν ἀγαθὰ ἠργάσατο.</div>
<div class="sentence">ὅ τε γὰρ τῆς Ἀττικῆς νεὼς τριήραρχος, ὡς εἶδεν αὐτὴν ἐμβάλλουσαν νηῒ ἀνδρῶν βαρβάρων, νομίσας τὴν ναῦν τὴν Ἀρτεμισίας ἢ Ἑλληνίδα εἶναι ἢ αὐτομολεῖν ἐκ τῶν βαρβάρων, ἀποστρέψας πρὸς ἄλλας ἐτράπετο.</div>
<div class="sentence">τοῦτο μέν, τοιοῦτο αὐτῇ συνήνεγκε γενέσθαι, διαφυγεῖν τε καὶ μὴ ἀπολέσθαι· τοῦτο δέ, συνέβη ὥστε κακὸν ἐργασαμένην, ἀπὸ τούτων αὐτὴν μάλιστα εὐδοκιμῆσαι παρὰ Ξέρξῃ.</div>
<div class="sentence">λέγεται γὰρ βασιλέα θεώμενον μαθεῖν τὴν ναῦν ἐμβαλοῦσαν· καὶ δή τινα εἰπεῖν τῶν παρόντων,"δέσποτα, ὁρᾷς Ἀρτεμισίαν, ὡς εὖ ἀγωνίζεται, καὶ ναῦν τῶν πολεμίων κατέδυσεν; "τὸν δ' ἐρωτᾶν εἴ ἀληθῶς ἐστιν Ἀρτεμισίας τὸ ἔργον· τοὺς δὲ φάναι, σαφῶς τὸ ἐπίσημον τῆς νεὼς ἐπισταμένους.</div>
<div class="sentence">τὴν δὲ διαφθαρεῖσαν ναῦν οὐδεὶς ἠπίστατο οὖσαν φιλίαν· τά τε γὰρ ἄλλα, ὡς εἴρηται, αὐτῇ συνήνεγκεν εἰς εὐτυχίαν γενόμενα, καὶ τὸ μηδένα τῶν ἐν τῇ διαφθαρείσῃ νηῒ ἀποσωθῆναι.</div>
<div class="sentence">Ξέρξην δὲ εἰπεῖν λέγεται πρὸς τὰ λεγόμενα,"οἱ μὲν ἄνδρες γεγόνασί μοι γυναῖκες, αἱ δὲ γυναῖκες ἄνδρες.\</div>
<div class="sentence">" ταῦτα μὲν Ξέρξην φασὶν εἰπεῖν.\</div>
<div class="sentence">"</div>
</div>
<div class="paragraph">
<div class="sentence">τοῦ δὲ ναύτου λέγοντος ταῦτα, ἐθεασάμεθα τόν τε πορθμὸν καὶ τὴν ἤπειρον, καὶ ἐθαυμάζομεν τοὺς προγόνους ὡς ἀνδρείους ὄντας καὶ ἐλευθερώσαντας τὴν πατρίδα.</div>
<div class="sentence">εὐξάμενοι δὲ τοῖς θεοῖς τοιοῦτοι γενέσθαι καὶ αὐτοί, ηὐφημοῦμεν.</div>
<div class="sentence">ἑσπέρας δὲ γενομένης κατεπλέομεν πρὸς τὴν ἤπειρον, πεζοὶ δ' ἀφικόμεθα οἴκαδε.</div>
</div>
</div>
<div class="section">
  <h3 class="section-title">XVIII. ΔΙΑΛΟΓΟΣ</h3>
<div class="paragraph">
</div>
<div class="paragraph">
<div class="sentence">μετὰ ταῦτα τῇ ὑστεραίᾳ διελεγόμεθα ἐγώ τε καὶ ἀδελφὸς περὶ τούτων ἃ διηγήσαντο ὁ ναύτης καὶ ὁ πατήρ· καὶ ἐγὼ εἶπον, "ὦ ἀδελφέ, μέγας ἄρ' ἦν βασιλεύς, εἴ γε τοσαύτην στρατιὰν ἦγεν ἐφ' Ἑλλάδα.</div>
<div class="sentence">πόση γὰρ ἦν ἠ στρατιά; ἦ μέμνησαι;" ὁ δ', "μέμνημαι, ἔφη· τῶν μὲν Μήδων ἦσαν νῆες ἑπτὰ καὶ διακόσιαι καὶ χίλιαι, τῶν δ' Ἑλλήνων τριακόσιαι καὶ δέκα."</div>
<div class="sentence">καὶ ἐγώ, "ὢ τοῦ πλήθους, ἔφην· καὶ κατὰ γῆν πεζὴ στρατιὰ πλείων ἀριθμοῦ.</div>
<div class="sentence">τίς δ' ἦν ὁ ποιητὴς ὃς ἐδίδαξε τὸ δρᾶμα, ὡς εἶπεν, ἐν τῷ θεάτρῳ;" ὁ δ' ἀπεκρίνατο, "Αἰσχύλος ἦν ὁ ποιήσας· καὶ ἐποίει ἰάμβους πάνυ καλούς, ὧν μέμνημαι· ἄκουε δή·</div>
</div>
<div class="paragraph">
<div class="sentence"><blockquote>
καὶ γὰρ Ἕλλησιν μὲν ἦν
</blockquote></div>
<div class="sentence"><blockquote>
ὁ πᾶς ἀριθμὸς ἐς τριακάδας δέκα
</blockquote></div>
<div class="sentence"><blockquote>
νεῶν, δεκὰς δ' ἦν τῶνδε χωρὶς ἔκκριτος·
</blockquote></div>
</div>
<div class="paragraph">
<div class="sentence">ἀλλὰ πρὸς τί δῆτ' ἔκκριτος;" πρὸς ταῦτ' ἐγώ, "οὐκ οἶδ' ἔγω γε, ἔφην, οὐ γὰρ ἐδήλου τοῦθ' ὁ πατήρ.</div>
<div class="sentence">περὶ δὲ τοῦ βασιλέως τί φησιν ὁ ποιητής; οὐ γὰρ εὖ ἔχω μνήμης."</div>
<div class="sentence">ὁ δ' ἀπεκρίνατο λέγων·</div>
</div>
<div class="paragraph">
<div class="sentence"><blockquote>
Ξέρξῃ δέ, καὶ γαρ οἶδα, χιλιὰς μὲν ἦν
</blockquote></div>
<div class="sentence"><blockquote>
ὧν ἦγε πλῆθος, αἱ δ' ὑπέρκοποι τάχει
</blockquote></div>
<div class="sentence"><blockquote>
ἑκατὸν δὶς ἦσαν ἑπτά θ'. ὧδ' ἔχει λόγος."
</blockquote></div>
</div>
<div class="paragraph">
<div class="sentence">"θαῦμ' ἄρ' ἐγένετο, ἦν δ' ἐγώ τὸ νικᾶν τοσαύτας· οὐδ' ἂν ἐνικησαμεν ἄνευ τῶν θεῶν.</div>
<div class="sentence">ἐπαινῶ δὲ καὶ τὸν Ἀμεινίαν ὡς ἀνδρεῖον ὄντα, ὅσπερ ἀναχθεὶς πρῶτον ἦρξε τῆς μάχης.</div>
<div class="sentence">χαλεπὸν μὲν γὰρ τὸ ἄρξαι μεγάλου ἔργου, ῥᾴδιον δ' ἕπεσθαι.</div>
<div class="sentence">εἴθ' ὤφελον ἰδεῖν καὶ αὐτὸς τὰς ναῦς διαφθειρομένας ὑπὸ τῶν Ἑλλήνων, καὶ κεραιζομένας ἐν τῇ Σαλαμῖνι· οἱ δ' νέοντας· ὄιμοι, ὡς ὤφελον παραγενέσθαι καὶ συμμαχεῖν."</div>
<div class="sentence">"ἡ δ' Ἀρτεμισία, ἦ δ' ὃς ὁ Θρασύστομος, οὐκ εὖ ἐποίει· ἀπέφυγε μὲν γάρ, ἀλλὰ προδοῦσα τοὺς φίλους."</div>
</div>
</div>
<div class="section">
  <h3 class="section-title">XIX. ΔΙΚΑΣΤΗΣ ΒΟΥΚΟΛΟΣ</h3>
<div class="paragraph">
</div>
<div class="paragraph">
<div class="sentence">ἀτυχία ἐγένετο νεωστί.</div>
<div class="sentence">ἔπλεον γάρ τινες νεανίαι ἐν πλοίῳ, ἵνα ἡβῶσι μετ' ἀλλήλων· ἤρεττον δ' οἱ οἰκέται.</div>
<div class="sentence">παραπλέοντες δὲ εἰς λιμένα τινὰ εἰσέπλεον, καὶ εἰσπλεύσαντες ὡρμίζοντο.</div>
<div class="sentence">ὁρμισάμενοι δὲ κακὸν μὲν οὐδὲν ἐποίουν, ἐτέρποντο δέ.</div>
<div class="sentence">ἄλλοτε μὲν γὰρ ἰχθῦς αἱροῦσιν, ἄλλοτε δὲ ὄρνιθας καὶ λαγὼς θηρευούσιν.</div>
<div class="sentence">ἁλιεύουσι δ' ὧδε· ἄγκιστρον ἀπαρτῶσιν ἐκ λίνου λεπτοῦ, τὸ δὲ λίνον ἀπαρτῶσιν ἐκ καλάμου· καὶ ἐπιθέντες δέλεαρ, καθιᾶσι τὸ ἄγκιστρον μετὰ τοῦ δελέατος εἰς τὴν θάλατταν· οἱ δ' ἰχθύες ἐγκάπτουσι τό τε δέλεαρ καὶ τὸ ἄγκιστρον, καὶ ἐξέλκονται ἤδη.</div>
<div class="sentence">τοὺς δ' ὄρνιθας αἰροῦσι βρόχοις, χῆνας τ' ἀγρίους καὶ νῆττας, τοὺς δὲ λαγὼς δικτύοις.</div>
<div class="sentence">οἱ δὲ νεανίαι, εἴ τινος καὶ προσδέοι, παρὰ τῶν ἐν τοῖς ἀγροῖς ἐλάμβανον, ὀβολοὺς καταβάλλοντες πλείους τῆς ἀξίας.</div>
<div class="sentence">τὸ δὲ πλοῖον ἔδησαν ἐκ τῆς γῆς· πεῖσμα δ' οὐκ ἔχοντες---φροῦδον γάρ πως ἐγένετο τὸ πεῖσμα---λύγον χλωρὰν ἀπέσπων, ἀποσπάσαντες δὲ τὴν λύγον ἐποίησὰν σχοινίον, καὶ ταύτῃ τὸ πλοῖον ἔδησαν ἔκ τε τῆς γῆς καὶ πρύμνης ἄκρας.</div>
<div class="sentence">ἔπειτα ἀφεῖσαν τοὺς κύνας ῥινηλατεῖν· οἱ δὲ κύνες διέθεον ὑλακτοῦντες, τῇ δ' ὑλακῇ ἐφοβησαν τὰς αἶγας.</div>
<div class="sentence">καὶ αἱ αἶγες δὴ φοβούμεναι ἔφευγον πρὸς τὴν θάλατταν.</div>
<div class="sentence">ἀλλ' οὐδὲν εὑροῦσαι τρωκτὸν ἐν τῇ ψάμμῳ, ἀπέφαγον τὴν λύγον τὴν χλωράν, ᾗ ἐδέδετο τὸ πλοῖον.</div>
</div>
<div class="paragraph">
<div class="sentence">καὶ ἰδού κατέπνει ἀπὸ τῶν ὀρῶν πνεῦμα ἀνέμου· καὶ πνέοντος τοῦ ἀνέμου, κλυδώνιον ἐγένετο ἐν τῇ θαλάττῃ· γενομένου δὲ τοῦ κλυδωνίου, ἡ παλιρροία τῆς θαλάττης ὑπέφερε τὸ πλοῖον εἰς τὸ πέλαγος.</div>
</div>
<div class="paragraph">
<div class="sentence">αἰσθόμενοι δ' ἤδη οἱ ξένοι ἔτρέχον ἐπὶ τὴν θάλατταν· τὸ δὲ πλοῖον ἤδη ἔφθασεν φερόμενον κατὰ ῥοῦν.</div>
<div class="sentence">ὀργιζόμενοι οὖν οἱ ξένοι ἐζήτουν τὸν νέμοντα τὰς αἶγας, ἵνα τιμωροῖντο· καὶ εὑρόντες αὐτόν, φίλον ὄντα ἡμῶν, τὸ ὄνομα Δάφνιν, ἔτυπτόν τε καὶ ἁπέδυον, καὶ λαβόντες ἱμάντα, περιῆγον τὰς χεῖρας, ὡς δήσοντες.</div>
<div class="sentence">ὁ δ' ἐβόα καὶ ἱκέτευε τοὺς ἀγροίκους βοηθεῖν ἑαυτῷ· οἱ δ' ἐλθόντες ἀντείχοντο, καὶ ἐκέλευον δικάζεσθαι περὶ τοῦ πράγματος.</div>
</div>
<div class="paragraph">
<div class="sentence">δικαστὴν οὖν καθίζουσι Μέλητον τὸν βουκόλον· Πρεσβύτατός τε γὰρ ἦν τῶν παρόντων, καὶ κλέος εἶχεν ἐν τοῖς κωμήταις δικαιοσύνης.</div>
<div class="sentence">πρῶτον δὲ κατηγόρουν οἱ ξένοι, σαφῆ καὶ βραχέα.</div>
<div class="sentence">"ἤλθομεν εἰς τούτους τοὺς ἀγροὺς θηρεύειν ἐθέλοντες.</div>
<div class="sentence">τὴν μὲν οὖν ναῦν λύγῳ χλωρᾷ δήσαντες κατελίπομεν ἐπὶ τῆς ἀκτῆς· αὐτοὶ δὲ μετὰ τῶν κυνῶν θήραν ἐποιούμεθα.</div>
<div class="sentence">ἐν τούτῳ κατελθοῦσαι πρὸς τὴν θάλατταν αἱ αἶγες τούτου τήν τε λύγον κατεσθίουσι καὶ τὴν ναῦν ἀπολλύουσιν.</div>
<div class="sentence">ἀνθ' ὧν ἀξιοῦμεν ἄγειν τοῦτον, πονηρὸν ὄντα βουκόλον, ὃς ἐπὶ τῆς θαλάττης νέμει τὰς αἶγας ὥσπερ ναύτης."</div>
</div>
<div class="paragraph">
<div class="sentence">τοιαῦτα μὲν δὴ οἱ ξένοι εἷπον κατηγοροῦντες ὁ δὲ Δάφνις, οὐδὲν ἀθυμῶν, εἶπεν ὧδε· "ἐγὼ νέμω τὰς αἶγας καλῶς.</div>
<div class="sentence">οὐδέποτε κατηγόρησε κωμήτης οὐδείς, ὡς ἢ κῆπόν τινος αἲξ ἐμὴ ἔβλαψεν, ἢ ἄμπελον βλαστάνουσαν κατέκλασεν.</div>
<div class="sentence">οὗτοι δ' εἰσὶ κυνηγέται πονηροί, καὶ κύνας ἔχουσι κακῶς πεπαιδευμένους, οἵτινες τρέχοντες καὶ ὑλακτοῦντες κατεδίωξαν τὰς αἶγας ἐκ τῶν ὀρῶν καὶ τῶν πεδίων ἐπὶ τὴν θάλατταν, ὥσπερ λύκοι.</div>
<div class="sentence">ἀλλὰ νὴ Δία ἀπέφαγον τὴν λύγον· ἀλλ' οὐκ εἶχον ἐν ψάμμῳ πόαν οὐδὲ κόμαρον οὐδὲ θύμον.</div>
<div class="sentence">ἀλλὰ νὴ Δία ἀπώλετο ἡ ναῦς ὑπὸ τοῦ πνεύματος καὶ τῆς θαλάττης.</div>
<div class="sentence">ἀλλὰ ταῦτα χειμῶνος ἔργα, οὐκ αἰγῶν."</div>
</div>
<div class="paragraph">
<div class="sentence">ταῦτα εἰπὼν προσεδάκρυσεν ὁ Δάφνις, καὶ εἰς οἶκτον κατέστησε τοὺς ἀγροίκους πολύν· ὥστε ὁ Μέλητος ὁ δικαστὴς ὤμνυ Πᾶνα καὶ Νύμφας μηδὲν ἀδικεῖν Δάφνιν.</div>
</div>
</div>
<div class="section">
  <h3 class="section-title">XX. ΑΤΥΧΙΑΙ</h3>
<div class="paragraph">
</div>
<div class="paragraph">
<div class="sentence">πέρυσι καὶ τῆτες ἐπάθομεν πολλὰ καὶ κακά, οὐδὲ προπέρυσι καλῶς εἶχε τὰ πράγματα.</div>
<div class="sentence">πέρυσι μὲν γάρ, πρῲ τοῦ φθινοπῶρου, χειμῶνες ἦσαν οὐ κατὰ καιρόν· ταῦτα δὴ ἐγένετο τοιαῦτα μέχρι Πλειάδος δύσεως.</div>
<div class="sentence">ὁ χειμὼν δὲ βόρειος ἐπεγένετο, μετὰ πολλοῦ ὑετοῦ καὶ λάβρου, καὶ δὴ καὶ χιόνος.</div>
<div class="sentence">ἤδη δὲ μετὰ τὰς ἡλίου τροπὰς τὰς χειμερινάς, καὶ ἡνίκα ζέφυρος πνεῖν ἄρχεται, ὀπισθοχειμῶνες ἦσαν μεγάλοι μετὰ χιόνος, οὐρανὸς δ' ἐπινέφελος.</div>
<div class="sentence">ταῦτα δὲ συνέτεινε μέχρι ἰσημερίας.</div>
<div class="sentence">τὸ δ' ἔαρ ψυχρόν, βόρειον, ὑδατῶδες, ἐπινέφελον.</div>
<div class="sentence">τὸ θέρος οὐ λίαν καυματῶδες ἐγένετο· ἐτησίαι συνεχεῖς ἔπνεον· ταχὺ δὲ περὶ Ἀρκτοῦρον πολλὰ πάλιν ὕδατα.</div>
<div class="sentence">ἐκ τούτων οὖν τοῖς μὲν ἀνθρώποις νόσοι πολλαὶ ἐγένοντο, ὀφθαλμίαι καὶ ἱδρῶτες καὶ πυρετοί, τοῖς δὲ προβάτοις ἄλλαι νόσοι οὐχ ἥκιστα.</div>
</div>
<div class="paragraph">
<div class="sentence">καὶ μὴν τῆτές γε ἄπνοια ἦν αἰεί· πρῶτον μὲν αὐχμοὶ ἦσαν, μετὰ δὲ ταῦτα ὑδάτων πλήθη· ὁ δὲ χειμὼν νότιος καὶ ὑγρὸς καὶ μαλθακὸς μετὰ ἡλίου τροπάς· ἔαρ πάλιν νότιον καὶ ἄπνουν, καὶ ὕδατα πολλὰ μέχρι Κυνός.</div>
<div class="sentence">τὸ δὲ θέρος θερμόν, καὶ πνίγη μεγάλα.</div>
<div class="sentence">ἐκ τούτων οὖν κακῶς διέκειντο οἵ τε πυροὶ καὶ αἱ κριθαὶ καὶ δὴ καὶ ἡ ὀπώρα σχεδὸν πᾶσα.</div>
</div>
<div class="paragraph">
<div class="sentence">ἐδόκει οὖν τῷ πατρὶ τὠμῷ ἰέναι εἰς Δελφοὺς χρησόμενος τῷ μαντείῳ.</div>
<div class="sentence">ἔστι γάρ τοι ἐν τοῖς Δελφοῖς μαντεῖον μέγιστον τοῦ Ἀπόλλωνος· χρῇ δὲ ἡ Πυθία, ἱέρεια οὖσα καὶ παρθένος, καθημένη ἐπὶ τρίποδος ἐν μυχῷ τοῦ ναοῦ.</div>
<div class="sentence">ὁ δ' Ἀπόλλων μάντις ἐστὶ καὶ ἑρμηνεὺς τοῦ Διός, ὥστε ὅ τι ἂν λέγῃ ἀληθές ἐστιν.</div>
<div class="sentence">ἀπῄει οὖν ὁ πατὴρ ἄγων ἱερὰ τὰ νομιζόμενα, ἄγων δὲ καὶ ἐμὲ καὶ αἰπόλον· καὶ ὠχούμεθα ὁ μὲν ἐφ' ἵππου, ἐγὼ δὲ ἐπ' ὄνου, ὁ δ' αἰπόλος ἐφ' ἡμιόνου.</div>
</div>
<div class="paragraph">
<div class="sentence">ἀφικόμενοι δὲ εἰς τοὺς Δελφούς, ἔσφαξε τὰ ἱερὰ παρὰ τῷ βωμῷ· καὶ λαχὼν εἰσῆλθεν ὁ πατὴρ χρησόμενος τῷ μαντείῳ.</div>
<div class="sentence">ἔγραψε δ' ἐν πινακίῳ τὸ ἐρώτημα, καὶ ἦν τοιόνδε·</div>
</div>
<div class="paragraph">
<div class="sentence"><blockquote>
"ἐρωτᾷ ὁ Θράσυλλος περὶ προβάτων καὶ αἰγῶν καὶ νόσου· τίνι θεῶν ἢ
</blockquote></div>
<div class="sentence"><blockquote>
ἡρώων θύων καὶ εὐχόμενος λῷον καὶ ἄμεινον πράττοι, καὶ τῆς νόσου
</blockquote></div>
<div class="sentence"><blockquote>
παύσοιτο;"
</blockquote></div>
</div>
<div class="paragraph">
<div class="sentence">ὁ δὲ θεὸς ἔχρησε θῦσαι Γῇ καρποφόρῳ καὶ Ἑρμῇ νομίῳ καὶ Ἥρῳι ἰατρῷ, καὶ οὕτω λῷον καὶ ἄμεινον ἔσεσθαι.</div>
</div>
<div class="paragraph">
<div class="sentence">ἀνεχωροῦμεν οὖν οἴκαδε χάριν εἰδότες πολλὴν τῷ θεῷ.</div>
<div class="sentence">καὶ ἀφικόμενοι ἐθύσαμεν ὡς καὶ ἔχρησε, Γῇ καρποφόρῳ καὶ Ἑρμῇ νομίῳ καὶ Ἥρῳ ἰατρῷ.</div>
<div class="sentence">καὶ ἡ μὲν νόσος ἐπαύσατο εὐθύς, ἐλπίζομεν δὲ εἰς νέωτα λῷον καὶ ἄμεινον ἔσεσθαι καὶ τοῖς προβάτοις καὶ αἰξὶν καὶ δὴ καὶ τῷ θέρει καὶ τῇ ὀπώρᾳ.</div>
<div class="sentence">εἰ γὰρ οὕτω γένοιτο, ὦ θεοί.</div>
<div class="sentence">ἀλλὰ μήν, ὥσπερ ἡ παροιμία,</div>
</div>
<div class="paragraph">
<div class="sentence"><blockquote>
αἰεὶ γεωργὸς ἐς νέωτα πλούσιος.
</blockquote></div>
</div>
</div>
<div class="section">
  <h3 class="section-title">XXΙ. ΩΡΑΙ</h3>
<div class="paragraph">
</div>
<div class="paragraph">
<div class="sentence">τέτταρές εἰσιν ὦραι τοῦ ἐνιαυτοῦ· ἔαρ, θέρος, ὀπώρα ἢ µετόπωρον, χειµών, ὧν ἕκαστόν ἐστι τέταρτον µέρος τοῦ ἐνιαυτοῦ.</div>
<div class="sentence">εἰσὶ δὲ δώδεκα µῆνες, ὧν ἕκαστος δωδέκατον µέρος τοῦ ἐνιαντοῦ· ἐν ἑκάστῳ δὲ μηνὶ ἢ τριάκοντα ἡμέραι ἢ ἐννέα καὶ εἴκοσι, ὦνπερ ἑκάστη µέρος τοῦ μηνὸς ἢ τριακοστὸν ἢ εἰκοστὸν ἔνατον.</div>
</div>
<div class="paragraph">
<div class="sentence">καὶ μὴν τοῦ γε μηνὸς τρία µέρη, ἱσταμένου καὶ μεσοῦντος καὶ φθίνοντος, ἕκαστον δ' ἔχει δέκα ἡμέρας, ὥστε τρεῖς δεκάδες εἰσίν.</div>
<div class="sentence">ἡ μὲν πρώτη τοῦ μηνὸς νουµηνία καλεῖται, ἡ δ' ἐσχάτη ἕνη καὶ νέα· ἐν γὰρ τῇ ἐσχάτῃ καὶ λήγει ἡ παλαιὰ σελήνη καὶ ἄρχεται ἡ νέα.</div>
<div class="sentence">αἱ δὲ τῆς πρώτης δεκάδος πλὴν νουµηνίας λέγονται δευτέρα ἱσταμένου καὶ αἱ λοιπαὶ οὕτως.</div>
<div class="sentence">αἱ δὲ τῆς δευτέρας δεκάδος, πρώτη ἐπὶ δέκα μεχρὶ τῆς ἐνάτης ἐπὶ δέκα, ἔπειτα δ' εἰκάς· αἱ δ' ἀπὸ ταύτης πρώτη μετ' εἰκάδας (ἡ δ' αὐτὴ δεκάτη φθίνοντος) καὶ δευτέρα μετ' εἰκάδας (ἡ δ' αὐτὴ ἐνάτη φθίνοντος) καὶ ὁμοίως μεχρὶ τῆς ἕνης καὶ νέας.</div>
</div>
<div class="paragraph">
<div class="sentence">τὰ δὲ µέρη τῆς ἡμέρας τάδε· ὄρθρος ἢ ὄρθρος βαθύς, ὑπὸ πρώτην ἕω, ἡλίου ἀνέχοντος πρωῒ τῆς ἡμέρας, µεσούσης ἡμέρας ἢ περὶ µεσημβρίαν, δείλη, δείλη ὀψία, ὀψὲ τῆς ἡμέρας, ἑσπέρα.</div>
</div>
<div class="paragraph">
<div class="sentence">τῆς νυκτὸς τὰ µέρη τάδε· νυκτὸς ἀρχὴ ἢ περὶ πρώτην νύκτα, περὶ πρῶτον ὕπνον, µέσαι νύκτες, περὶ ἀλεκτρυόνων ᾠδάς.</div>
<div class="sentence">διανέµουσι δὲ καὶ τριχῆ τὴν νύκτα, ὥστε εἶναι τῆς νυκτὸς πρώτην τε φυλακὴν καὶ δευτέραν καὶ τρίτην.</div>
</div>
</div>
<div class="section">
  <h3 class="section-title">22. ΧΕΙΜΩΝ</h3>
<div class="paragraph">
</div>
<div class="paragraph">
<div class="sentence">χειμῶνος μὲν ψῦχος γίγνεται µέγιστον ἐν ὄρεσιν, τόν τε Ποσειδεῶνα μῆνα καὶ Γαμηλιῶνα.</div>
<div class="sentence">πνέοντος γὰρ βορέου ἀπὸ Θρῄκης χιὼν μὲν πίπτει πολλὴ ἐκ Διός, ἄνεμοι δὲ φυσῶσι χαλεπώταται· πήγνυται τὸ ὕδωρ καὶ κρύσταλλος γίγνεται.</div>
<div class="sentence">καὶ μὴν καθ ὕλην πολλαὶ μὲν δρῦς πίπτουσι χαμαί, πολλαὶ δ᾽ ἐλάται, βοᾷ δὲ πᾶσ' ὕλη, καὶ φρίττει τὰ θηρία, καίπερ λασίων οὐσῶν τριχῶν ἐπὶ τοῦ δέρµατος αὐτῶν.</div>
<div class="sentence">ὁ δὲ βορέας ψυχρὸς ὢν διαφυσᾷ καὶ διὰ τῆς λάχνης, οὐδ' αὐτὸν κατίσχει οὔτε τὸ δέρµα τοῦ βοὸς οὔτε τοῦ αἰγὸς δασὺ ὄν· τροχαλὸν δὲ καὶ γέροντα τίθησιν.</div>
<div class="sentence">ἡ δ' ἀδελφή µου ἁπαλὴ οὖσα μένει οἴκοι παρὰ τῇ µητρί, λουσαμένη τὸν χρῶτα καὶ χρισαµένη ἐλαίῳ.</div>
<div class="sentence">ἡ δὲ µήτηρ τῇ μὲν ἀριστερᾷ ἔχει ἠλακάτην, τῇ δὲ δεξιᾷ ἄτρακτον.</div>
<div class="sentence">καὶ ἡ μὲν ἠλακάτη πλήρης ἐστὶν ἐρίων, τὸν δ' ἄτρακτον στρέφει, καὶ κλώθει τὸ λίνον.</div>
<div class="sentence">ἐπειδὰν δὲ ἅλις λίνου ἔχῃ, παρασκευάζει τὸν ἰστόν· παρεσκευασµένου δὲ τοῦ ἱστοῦ, ὑφαίνει χρωµένη τῇ κερκίδι.</div>
<div class="sentence">ἐνυφαίνει δ' ἐν τῷ ὑφάσματι ζῳγραφίαν καλλίστην.</div>
</div>
<div class="paragraph">
<div class="sentence">οἱ δ' ἄνθρωποι τοῦ χειμῶνος στρέφουσι κάτω τὰς κεφαλάς, ὥσπερ τρίποδες γενόμενοι ἅτε βακτηρίας ἐν χερσὶν ἔχοντες, ἵνα ὑπεκδράμωσι τὴν χίόνα.</div>
<div class="sentence">καὶ δὴ τότε χλαῖνάν τε χρὴ ἀμφιέσασθαι καὶ χιτῶνα, μὴ ὀρθαὶ φρίττωσιν αἱ τρίχες κατὰ τὸ σῶμα, καὶ πέδιλα χρὴ δήσασθαι ἀμφὶ ποσίν.</div>
<div class="sentence">πρὸς τούτοις δὲ συρράπτοµεν νεύρῳ δέρµατα ἐρίφων, ἵνα ἁπαμύνωμεν τὸν ὑετόν, ἐπὶ δὲ κεφαλῆς πῖλον φοροῦμεν, μὴ τὸ ὕδωρ καταδύῃ εἰς τὰ ὦτα.</div>
<div class="sentence">ψυχρὰ γὰρ ἕως.</div>
<div class="sentence">καὶ τῆς μὲν νυκτὸς οἱ ἀστέρες λάμπονται, ἅμ' ἕῷ δὲ νεφέλη τέταται ἐπὶ τῶν ἀγρῶν, καλὴ μὲν τοῖς πυροῖς χαλεπὴ δὲ τοῖς ἀνθρώποις· ἑσπέρας δὲ ἢ ὕει ὁ Ζεὺς ἢ πνεῖ ὁ βορέας· φθάνοις ἂν οὖν οἴκαδε ἀφικόμενος, πρὶν νέφος σ᾿ ἀμφικαλύψαι, καὶ βρέχειν τὸν χρῶτα καὶ τὴν ἐσθῆτα.</div>
<div class="sentence">οἴκοι δὲ µένων ἢ ἄροτρα πήξαις ἄν, ἢ παγίδας ἂν ὀρνίθων µηχανήσαιο, ἢ ἄλλο τι ποιοίης ἂν τῶν κατ' οἰκίαν ἔργων.</div>
</div>
</div>
<div class="section">
  <h3 class="section-title">23. ΑΡΟΤΟΣ</h3>
<div class="paragraph">
</div>
<div class="paragraph">
<div class="sentence">τοῦ ἦρος ἀρχομένου λύεται μὲν ἤδη ἡ χιών, γυμνοῦται δ' ἡ γῇ καὶ ὑπανθεῖ ἡ πόα· φιλοῦμεν δ᾽ ἐγώ τε καὶ ὁ ἀδελφὸς συνεργάζεσθαι τοῖς ἐργάταις ἐργαζομένοις.</div>
<div class="sentence">καὶ πρῶτον μὲν δεῖ ἀροῦν τὴν γῆν, ἵνα σπείρωµεν εὖ τὰ σπέρματα, μηδὲ ἀφαρπάσωσιν αὐτὰ οἱ ὄρνιθες ἐπιπολῆς ὄντα.</div>
</div>
<div class="paragraph">
<div class="sentence">ἔστιν οἴκοι δύο ἄροτρα, ἕτερον μὲν αὐτόγυον, ἕτερον δὲ πηκτόν.</div>
<div class="sentence">πήγνυται δὲ τὸ ἄροτρον τὸ πηκτὸν ὧδε.</div>
<div class="sentence">τὸ μὲν ἔλυμα σκληρόν τί ἐστι ξύλον, ὅπερ διατέµνει τὴν γῆν· τοῦ δὲ ἐλύματος ἄκρου πήγνυται ἑτέρωθεν μὲν ὁ γύης, ἑτέρωθεν δ' ὁ ἱστοβοεύς.</div>
<div class="sentence">καὶ μὴν τοῦ γύου τὸ ἄκρον ἐχέτλη ἐστίν, ἧς ἔχεται ἡ χεὶρ τοῦ ἀροτῆρος· ἐπὶ δὲ τοῦ ἱστοβοέως ἔπεστι ζυγόν, ὅπερ ἐπίκειται ἐπὶ τῶν αὐχένων τῶν βοῶν.</div>
<div class="sentence">αὐτόγυον δὲ ἄροτρον ἔχει τόν τε γύην καὶ τὸ ἔλυμα αὐτοφυῆ ἄνευ γόμφων.</div>
<div class="sentence">ἕλκετον δὲ τὸ ἄροτρον δύο βόε ἄρσενε, ἥβης µέτρον ἔχοντε· οἱ γὰρ τοιοῦτοι ἄριστοι ἐργάζεσθαι.</div>
</div>
<div class="paragraph">
<div class="sentence">διὰ τοῦτο δύο ἔχομεν ἀρότρω· ἵνα θάτερον ἐπιβάλωμεν τοῖς βουσὶν ἐὰν κατάξωµεν θάτερον.</div>
<div class="sentence">πένητες γάρ ἐσμεν εἰ γὰρ πλούσιος ἦν ὁ πατήρ, πολλὰ ἂν εἶχε ζεύγη βοῶν, πολλοὺς δ' ἀροτῆρας.</div>
<div class="sentence">καὶ μὴν οἱ τῶν πλουσίων ἀροτῆρες ἐλαύνουσι τοὺς βοῦς κατ' ὄγμους ἔνθα καὶ ἔνθα στρέφοντες· ὅταν δὲ στρέψαντες ἀφίκωνται πρὸς τὸ τέλσον τῆς ἀρούρας, ἄλλος τις ἐπιὼν δίδωσιν οἴνου ποτήριον.</div>
<div class="sentence">ὁ δ' ἡμέτερς ἀροτήρ, ἐὰν μὲν διψῇ, πίνει ὕδατος· ἔχει δὲ καὶ ἄρτον τετράτρυφον ἵνα φάγῃ πεινῶν.</div>
</div>
<div class="paragraph">
<div class="sentence">τοῦ ἦρος οὖν πρῶτον μὲν ἀροῖ τὴν γῆν ὁ ἀρότης τῷ ἀρότρῳ· ἀροῦντος δὲ τοῦ ἀρότου ἄροτου γίγνεται.</div>
<div class="sentence">ἔπειτα δὲ σπείρι σπέρµατα ὁ σπορεὺς κριθῶν τε καὶ πυρῶν· σπείρντος δὲ τοῦ σπορέως σπόρος γίγνεται.</div>
</div>
<div class="paragraph">
<div class="sentence">τοῦ δὲ θέρους θερίζει ὁ θεριστής, ἀμῶν τοὺς στάχυας· θερίζοντος δὲ τοῦ θεριστοῦ θέρος γίγνεται.</div>
<div class="sentence">τοῦ δὲ φθινοπώρου τρύγητος γίγνεται· τρυγῶσι γὰρ καὶ βότρυας καὶ σῦκα καὶ ἐλαίας καὶ ἄλλον καρπὀν, ὃν καὶ ὀπώραν καλοῦσιν[^1].</div>
</div>
</div>
<div class="section">
  <h3 class="section-title">24. ΕΑΡ</h3>
<div class="paragraph">
</div>
<div class="paragraph">
<div class="sentence">ἦρος δὲ καὶ ἄγομεν ἑορτὴν Πανὶ καὶ Νύμφαις· ὁ γὰρ Πὰν θεός ἐστι τῶν νοµέων, καὶ αἱ Νύμφαι κατέχουσι τάς θ' ὕλας καὶ τοὺς ποταμοὺς καὶ κρήνας.</div>
<div class="sentence">τήµερον ἐξῆλθον ἐγὼ οἴκοθεν μετὰ τοῦ πατρὸς καὶ τοῦ νοµέως· καὶ πορευοµένων ἡμῶν, "ἰδού, ἦν δ' ἐγώ, χελιδών.\</div>
<div class="sentence">" σημεῖον γὰρ ἦρος τὴν χελιδόνα νοµίζουσιν.</div>
<div class="sentence">ὁ δὲ πατήρ, "νὴ τὸν Ἡρακλέα, φησίν, αὑτηΐ· ἔαρ ἤδη.</div>
<div class="sentence">καὶ μὴν ὁρῶμεν ὁμιλίαν παιδίων· ἅπαντες δὲ κεκοσµηµένοι ἦσαν πολιαῖς θριξὶ καὶ πώγωσιν, ὥσπερ γέροντες· ἔφερον δὲ εἰκόνα ξυλίνην χελιδόνος ἐπειδὴ δ' ἀφίκοντο ἐγγὺς τῆς θύρας, ᾖδον τοιοῦτό τι ᾆσμα·</div>
</div>
<div class="paragraph">
<div class="sentence"><blockquote>
ἦλθ' ἦλθε χελιδών,
</blockquote></div>
<div class="sentence"><blockquote>
καλὰς ὥραν ἄγουσα,
</blockquote></div>
<div class="sentence"><blockquote>
καλοὺς ἐνιαυτούς,
</blockquote></div>
<div class="sentence"><blockquote>
ἐπὶ γαστέρα λευκή,
</blockquote></div>
<div class="sentence"><blockquote>
ἐπὶ νῶτα µέλαινα.
</blockquote></div>
<div class="sentence"><blockquote>
παλάθην σὺ προκύκλει
</blockquote></div>
<div class="sentence"><blockquote>
ἐκ πίονος οἴκου,
</blockquote></div>
<div class="sentence"><blockquote>
οἴνου τε δέπαστρον,
</blockquote></div>
<div class="sentence"><blockquote>
τυροῦ τε κάνιστρον.
</blockquote></div>
<div class="sentence"><blockquote>
καὶ πύρνα χελιδὼν
</blockquote></div>
<div class="sentence"><blockquote>
καὶ λεκιθίτην
</blockquote></div>
<div class="sentence"><blockquote>
οὐκ ἀπωθεῖται. πότερ ἀπίωμεν ἢ λαβώμεθα;
</blockquote></div>
<div class="sentence"><blockquote>
εἰ µέν τι δώσεις---· εἰ δὲ µή, οὐκ ἐάσομεν·
</blockquote></div>
<div class="sentence"><blockquote>
ἢ τὴν θύραν φέρωμεν ἢ θοὐπέρθυρον
</blockquote></div>
<div class="sentence"><blockquote>
ἢ τὴν γυναῖκα τὴν ἔσω καθηµένην·
</blockquote></div>
<div class="sentence"><blockquote>
μικρὰ μέν ἐστι· ῥᾳδίως νιν οἴσομεν.
</blockquote></div>
<div class="sentence"><blockquote>
ἢν δὲ φέρῃς τι
</blockquote></div>
<div class="sentence"><blockquote>
μέγα δή τι φέροιο.
</blockquote></div>
<div class="sentence"><blockquote>
ἄνοιγ' ἄνοιγε τὴν θύραν χελιδόνι·
</blockquote></div>
<div class="sentence"><blockquote>
οὐ γὰρ γέροντές ἐσμεν, ἀλλὰ παιδία.
</blockquote></div>
</div>
<div class="paragraph">
<div class="sentence">ὁ δὲ µήτηρ, "χαίρετε, φησίν, καὶ δίδωµι ταῦθ' ὑμῖν· μή μ' ἀπάγητε, ἱκετεύω.\</div>
<div class="sentence">" καὶ ἅμα λέγουσα πλακοῦντάς τε δίδωσι καὶ τυρὸν καὶ ὀπώραν.</div>
<div class="sentence">οἱ δὲ χάριν εἰδότες πολλὴν οἴχονται.</div>
</div>
<div class="paragraph">
<div class="sentence">Νυμφῶν ἄντρον ἐστὶν ἐν τοῖς ὄρεσι, µέγα τε καὶ κοῖλον· ἔνεστι δ' ἀγάλματα τῶν Νυμφῶν αὐτῶν λίθινα.</div>
<div class="sentence">σχῆμα δ᾽ ἔχουσιν ὥσπερ χορεύουσαι, τὰς ἀλλήλων χεῖρας κατέχουσαι.</div>
<div class="sentence">ἀνυπόδητοι μὲν τοὺς πόδας, γυμναὶ δὲ τὰς χεῖρας µέχρι ὤμων, αἱ δὲ κόμαι λελυμέναι µέχρι τῶν αὐχένων· καὶ μειδιῶσιν αἱ παρθένοι ἱλαρῶς.</div>
<div class="sentence">ῥεῖ δ' ὕδωρ ἐκ τῆς πηγῆς ὥστε καὶ λειμὼν πάνυ καλός ἐστιν ἔμπροσθεν τοῦ ἄντρου, πολλῆς καὶ μαλακῆς πόας οὔσης.</div>
<div class="sentence">ἀνάκεινται δ' ἐν τῷ ἄντρῳ καὶ γαυλοὶ καὶ αὐλοὶ καὶ σύριγγες καὶ κάλαµοι, τῶν ποιμένων ἀναθήματα.</div>
</div>
<div class="paragraph">
<div class="sentence">ἦρος δή ἐστιν ἀρχή, καὶ πάντες οἱ νομῆς ἄγουσι τὰς ἀγέλας εἰς νοµήν.</div>
<div class="sentence">εὐθὺς οὖν δρόμος ἐστὶν ἐπὶ τὰς Νύμφας καὶ τὸ ἄντρον, ἐντεῦθεν δ' ἐπὶ τὸν Πᾶνα καὶ τὴν πίτυν, εἶτ' ἐπὶ τὴν δρῦν, ὑφ' ἧς καθίζοντες τὰς ἀγέλας νέµουσιν.</div>
<div class="sentence">ἀναζητοῦσι δ' ἄνθη, µέλλοντες στεφανῶσαι τοὺς θεούς· τὰ δ' ἄνθη ἄρτι ὁ ζέφυρος τρέφων καὶ ὁ ἥλιος θερµαίνων ἐξήγαγεν· ἅμα δ' εὑρίσκεται καὶ ἴα καὶ νάρκισσος καὶ ὅσα ἦρος πρῶτα γίνεται.</div>
<div class="sentence">οἱ δὲ νομῆς ἀπ' αἰγῶν καὶ ἀπ' οἰῶν πίνουσι γάλα νέον· ἀπάρχονται δὲ καὶ σύριγγος, ὥσπερ τὰς μούσας ἐις τὴν μουσικὴν ἐρεθίζοντες· αἱ δ' ὑποφθέγγονται ἐν ταῖς λόχμαις, ὥσπερ ἀναμιμνῃσκόμεναι τῆς ᾠδῆς ἐκ μακρᾶς σιωπῆς.</div>
<div class="sentence">βόμβος δὲ γίγνεται ἤδη μελιττῶν, καὶ ἦχος ὀρνίθων, καὶ σκιρτήματα ἀρνῶν ἀρτιγεννήτων· οἱ μὲν γὰρ ἄρνες σκιρτῶσιν ἐν τοῖς ὄρεσιν, βομβοῦσι δ' ἐν τοῖς λειμῶσιν αἱ µέλιτται, ᾄδουσι δ' ἐν ταῖς λόχμαις οἱ ὄρνιθες.</div>
<div class="sentence">κατὰ ταὐτὰ οὖν οἵ τε παῖδες καὶ αἱ κόραι μιμοῦνται τὰ γιγνόμενα· ἀκούοντες μὲν ᾀδόντων τῶν ὀρνίθων ᾄδουσι καὶ αὐτοί· βλέποντες δὲ σκιρτῶντας τοὺς ἄρνας, ἄλλονται κούφοις τοῖς ποσίν· τὰς δὲ µελίττας μιμούμενοι τὰ ἄνθη συλλέγουσιν, καὶ τὰ μὲν εἰς τοὺς κόλπους τιθέασι, τὰ δὲ ταῖς Νύμφαις ἐπιφέρουσι, στεφανίσκους πλέξαντες.</div>
</div>
<div class="paragraph">
<div class="sentence">καὶ ἐγὼ καὶ ὁ Θρασύστομος καὶ ἡ Ἑλένη ἅμα τοῖς ἄλλοις νέµοµεν τὰ πρόβατα.</div>
<div class="sentence">ἐὰν μέν τι τῶν προβάτων πλανῆται, συστέλλοµεν, καί τινα τῶν αἰγῶν θρασυτέραν γενομένην ἀπελαύνομεν ἀπὸ τῶν κρημνῶν, μὴ πέσῃ κάτω.</div>
<div class="sentence">οὕτω φρουροῦμεν εὖ τὰς ἀγέλας.</div>
<div class="sentence">κἄν ποτε σχολή τις ᾖ, καλάµους μὲν ἐγὼ ἐκτεμὼν λεπτούς, καὶ τρήσας τὰς τῶν γονάτων διαφυάς, συναρτῶν κηρῷ µαλθακῷ οὕτω σύριγγα τεκταίνοµαι.</div>
</div>
</div>
<div class="section">
  <h3 class="section-title">25. ΣΥΡΙΓΞ</h3>
<div class="paragraph">
</div>
<div class="paragraph">
<div class="sentence">ὅ τ' αὐλὸς καὶ ἡ σῦριγξ διαφέρουσιν ὧδε.</div>
<div class="sentence">κάλαμος μὲν ὁ αὐλός, ἔχων ὀπὰς ἢ τρήματα μικρὰ καὶ στρογγύλα· καὶ αὐλεῖ ὧδε ὁ αὐλητής· κλῄσας τὰς ἄλλας ὀπάς, μίαν ἀνοίγει μόνην, δι' ἧς τὸ πνεῦμα διαρρεῖ· τοῖς δὲ δακτύλοις κυβερνᾷ τὰ αὐλήματα.</div>
<div class="sentence">τῇ δὲ σύριγγι αὐλοὶ μέν εἰσι πολλοί, κάλαμος δὲ ἕκαστος τῶν αὐλῶν· ὀπὴν δ' ἔχουσιν ἕκαστος μίαν ἄνωθεν οὖσαν, κάτω δὲ βεβυσμένοι εἰσὶν οἱ αὐλοί.</div>
<div class="sentence">σύγκεινται δὲ στοιχηδὸν ἄλλος ἄλλῳ συγκεκολλωμένοι· εἰσὶ δ' οὐ πάντες ἴσοι, ἀλλ' ἑτέρωθεν μὲν τίθεται ὁ βραχύτατος, ἑτέρωθεν δὲ ὁ μακρότατος, οἱ δὲ μεταξὺ κατὰ λόγον τεταγμένοι, ὥσθ' ὅσῳ τις ἐλάττων τοῦ ἑτέρου, τοσούτῳ καὶ τοῦ ἑτέρου μείζων· καὶ μὴν ὅ γ' ἐν μέσῳ ἡμισύς ἐστι τοῦ μακροτάτου.</div>
<div class="sentence">αἰτία δὲ τῆς τοιαύτης τάξεως ἡ ἁρμονία· οἱ γὰρ ἄκροι τῶν καλάμων ὁ μὲν μακρότατος βαρυτάτην ἔχει φωνήν, ὁ δὲ βραχύτατος ὀξυτάτην, οἱ δὲ μεταξὺ κατὰ λόγον ἐντείνουσιν ἢ χαλῶσι τὸν τόνον.</div>
<div class="sentence">ὁ δὲ συρίζων τοὺς μὲν ἄλλους καλάμους ἀφίησιν ἐλευθέρους, τούτῳ δὲ τὸ χεῖλος ἐπιτίθησιν ὃν ἂν ἐθέλῃ μὴ σιωπᾶν, μεταπηδᾷ δ' ἄλλοτ' ἐπ' ἄλλον, κατὰ τὴν ἁρμονίαν.</div>
</div>
</div>
<div class="section">
  <h3 class="section-title">26. ΘΕΡΟΣ</h3>
<div class="paragraph">
</div>
<div class="paragraph">
<div class="sentence">ὅταν ἦρος ᾖ τέλος, θέρους δ' ἀρχή, πάντα δή ἐστιν ἐν ἀκμῇ· καρπούς τε γὰρ αἰσθανόμεθα ἐπὶ δένδρων ὄντας καὶ στάχυας ἐν ἀγροῖς.</div>
<div class="sentence">ὡς ἡδεῖα ἀκούειν τεττίγων ἡ ἠχή, ὡς γλυκεῖα ὀπώρας ἡ ὀσμή, ὡς τερπνὴ ἡ βληχὴ τῶν προβάτων.</div>
<div class="sentence">καὶ ᾔκασεν ἄν τις καὶ τοὺς ποταμοὺς ᾂδειν ῥέοντας, καὶ τοὺς ἀνέμους συρίζειν ἐμπνέοντας ταῖς πίτυσιν.</div>
<div class="sentence">ἐγὼ δὲ καὶ ὁ ἀδελφὸς θαλπομένω εἰς τοὺς ποταμοὺς καταβαίνομεν, καὶ ποτὲ μὲν λουόμεθα, ποτὲ δὲ θηρῶμεν τοὺς ἰχθύας, ἔστιν δ' ὅτε πίνομεν ὡς σβέσοντες τὸ ἔνδοθεν καῦμα.</div>
<div class="sentence">ἡ δ' ἀδελφὴ ἡ Ἑλένη, μετὰ τὸ ἀμέλξαι τὰς οἶας καὶ τῶν αἰγῶν τὰς πολλάς, πολλὰ ἔχει πράγματα πηγνῦσα τὸ γάλα· δειναὶ γὰρ αἱ μυῖαι λυπεῖν καὶ δάκνειν.</div>
<div class="sentence">τὸ δ' ἐντεῦθεν, ἀπολουσαμένη τὸ πρόσωπον, πίτυος στεφανοῦται κλάδοις, καὶ τῇ νεβρίδι ζώννυται, καὶ τὸν γαυλὸν πλήσασα οἴνου καὶ γάλακτος, κοινὸν μεθ' ἡμῶν ποτὸν ἔχει.</div>
<div class="sentence">περὶ μεσημβρίαν δὲ κοιμώμεθα ὑπὸ τῶν δένδρων.</div>
</div>
</div>
<div class="section">
  <h3 class="section-title">27. ΤΕΤΤΙΞ</h3>
<div class="paragraph">
</div>
<div class="paragraph">
<div class="sentence">χθὲς ἡμῖν γελοῖόν τι ἐγένετο.</div>
<div class="sentence">ἐκλινόμεθα γὰρ χαμαὶ περὶ μεσημβρίαν, καὶ ὅ τ' ἀδελφὸς καὶ ἡ Ἑλένη ἐκάθευδον, ἐγὼ δὲ ἥμενος ἐσύριζόν τι μέλος τῇ σύριγγι.</div>
<div class="sentence">καὶ ἰδού, χελιδὼν διώκει τέττιγα, ὁ δὲ τέττιξ φεύγων κατέπεσεν ἐς τὸν τοῦ Θρασυστόμου κόλπον· διώκουσα δ' ἡ χελιδὼν ταῖς πτέρυξιν ἥψατο τῶν παρειῶν τῆς Ἑλένης· ἡ δ' οὐκ εἰδυῖα τὸ γεγονός, μέγα βοήσασα ἐξηγέρθη.</div>
<div class="sentence">ἐγὼ δ' ἐγέλων τὸν φόβον αὐτῆς, ὁ δὲ τέττιξ συνεχῶς ᾖδεν ὢν ἐν τῷ κόλπῳ τοῦ Θρασυστόμου.</div>
<div class="sentence">ἐξεγείρεται δ' εὐθὺς ὁ Θρασύστομος, καὶ ἀπομάττει τοὺς ὀφθαλμοὺς ὡς νυστάζων· ἐγὼ δὲ καθίημι τὴν χεῖρα εἰς τὸν κόλπον καὶ ἐξάγω τὸν τέττιγα, οὐδὲ οὕτως σιωπῶντα.</div>
</div>
</div>
<div class="section">
  <h3 class="section-title">28. ΑΠΑΤΗ</h3>
<div class="paragraph">
</div>
<div class="paragraph">
<div class="sentence">μετ' ὀλίγον δὲ χρόνον ἄλλο τι γελοιότερον ἐγένετο.</div>
<div class="sentence">ἔστι γἀρ τις τῶν γειτόνων παῖς, Χαρικλῆς τοὔνομα, ὅς τοιάνδε τέχνην ἐμηχανήσατο.</div>
<div class="sentence">λαβὼν δέρµα λύκου μεγάλου, περιέτεινε τῷ σώματι, ὥστε τοὺς μὲν ἐµπροσθίους πόδας περιδῆσαι περὶ τῶν χειρῶν, τοὺς δὲ ὀπισθίους περὶ τῶν σκελῶν, καὶ τοῦ στόματος τὸ χάσμα ἐσκέπαζε τὴν κεφαλὴν ὥσπερ ἀνδρὸς ὁπλίτου κόρυς.</div>
<div class="sentence">κοσµήσας οὖν ἑαυτὸν κατὰ θηρίον ὡς μάλιστα, παρὰ τῇ πηγῇ ἑαυτὸν κρύπτει ἐξ ἧς ἔπινον αἱ αἴγες καὶ τὰ πρόβατα.</div>
<div class="sentence">περὶ δὲ τὴν πηγὴν πᾶς ὁ τόπος πλήρης ἦν ἀκανθῶν καὶ βάτων, ὥστε ῥᾳδίως ἂν ἔλαθεν ἐκεῖ λύκος ἀληθιὸς λοχῶν.</div>
<div class="sentence">ἐκεῖ κρύψας ἑαυτὸν ὁ Χαρικλῆς περιέµενε τὴν ὥραν τοῦ ποτοῦ, ἐλπίσας δὴ φοβήσειν ἡμᾶς τῷ σχήµατι.</div>
</div>
<div class="paragraph">
<div class="sentence">καὶ χρόνος οὐ πολὺς ἐν µέσῳ, καὶ πάρεσµεν ἡμεῖς, ἐλαύνοντες τάς τε αἶγας καὶ τὰ πρόβατα.</div>
<div class="sentence">ἕπονται δὲ καὶ οἱ κύνες, οἱ φύλακες τῶν αἰγῶν καὶ τῶν προβάτων, ὀσφραίνονταί τε τοῦ δέρματος καὶ ἐσπίπτουσιν ἐς τὰ ἴχνη· εὐθὺς δ' ἐπιφερόμενοι πρὸς αὐτὸν ὡς λύκον ὄντα δάκνουσι, καὶ µέγα δή τι ὑλακτοῦσιν.</div>
<div class="sentence">ἡμεῖς δὲ ἐπικελεύομεν, '"εὖ γε, εὖ γε, ὦ κύνες, ἕπεσθε, ὦ κύνες.\</div>
<div class="sentence">" ὁ δὲ χρόνον τινὰ ἠσύχαζεν αἰδούμενος δή· ἐπεὶ δ' οἱ κύνες περισπάσαντες τὸ δέρµα, ἔδακνον τὸ σῶμα ἤδη, µέγα οἰμώξας βοηθεῖν ἠξίου ἡμᾶς.</div>
<div class="sentence">καὶ δὴ καὶ ἡμεῖς ἀνακαλεσάμενοι τοὺς κύνας ἡμερώσαμεν, τὸν δὲ Χαρικλέα ἀγαγόντες πρὸς τὴν πηγὴν ἀπενίψαμεν τὰ δήγµατα, καὶ διαμασησάµενοι φλοῖον χλωρὸν πτελέας, ἐπεπάσαμεν.</div>
<div class="sentence">οὕτω δὴ ἐτελεύτησεν ἡ ποιμενικὴ παιδιά.</div>
</div>
<div class="paragraph">
<div class="sentence">ἀλλὰ φοβούμενοι μὴ ὡς ἀληθῶς λύκος ἐμπέσῃ, ἐμηχανώμεθα μηχανὴν τοιάνδε.</div>
<div class="sentence">σιρὸν μὲν κατωρύξαμεν, τὸ μὲν εὖρος ὀργυιᾶς, τὸ δὲ βάθος τεττάρων.</div>
<div class="sentence">καὶ μὴν τὀ γε χῶμα τὸ πολὺ ἐσπείρομεν, μακρὰν κοµίσαντες· ξυλὰ δὲ ξηρὰ καὶ μακρὰ ἐτείναμεν ὑπὲρ τοῦ χάσµατος, καὶ κατεπάσαµεν τὸ περιττὸν τοῦ χώματος ὥστε ὅμοιον γενέσθαι τῇ πρότερον γῇ.</div>
<div class="sentence">ὀρύξαντες δὲ τοιοῦτο ὄρυγμα παρὰ τῇ κρήνῃ, λύκου μὲν ἡμάρτομεν, πρόβατα δὲ κατέπεσεν ἓξ εἰς τὸ ὄρυγμα.</div>
<div class="sentence">ὥστε τὸ λεγόμενον φεύγοντες τὸν καπνὸν ἐπέσομεν ἐς τὸ πῦρ.</div>
</div>
</div>
<div class="section">
  <h3 class="section-title">29. ΣΦΗΞ ΚΑΙ ΜΕΛΙΤΤΑ</h3>
<div class="paragraph">
</div>
<div class="paragraph">
<div class="sentence">ἐκάθητο μὲν ἡ Ἑλένη ψάλλουσα τὴν κιθάραν· ἐξαίφνης δὲ σφὴξ ἐπιπτὰς ἔδακε τὴν χεῖρα, ἡ δ᾽ ἀνεβόα.</div>
<div class="sentence">καὶ ἡ τροφὸς ἐξέδραμε· καὶ παρῄνει, κελεύουσα μηδὲν ἄχθεσθαι· θέλξειν γὰρ ῥᾳδίως τὸ τραῦμα, καὶ παύσειν τῆς ἀλγηδόνος δύο ἐπᾴσασα ῥήματα· διδαχθῆναι γὰρ ὑπό τινος Αἰγυπτίας ἐπῳδὴν τῶν τε σφήκων καὶ τῶν μελιττῶν.</div>
<div class="sentence">καὶ ἅμ' ἐπῇδε, ἅμα δὲ ἡ Ἑλένη ἔφη μετὰ μικρὸν ῥᾴων γενέσθαι.</div>
<div class="sentence">ἐγὼ δὲ εἶπον, "ὦ φιλτάτη τροφέ, θέλξον καὶ ἐμέ· ἀλγῶ γὰρ τὴν κεφαλήν."</div>
<div class="sentence">ἡ δ' ἔφη, "καὶ τίς σ᾿ ἐβάσκηνεν;" ἐγὼ δ' οὐκ ἔφην εἰδέναι.</div>
<div class="sentence">ἡ δ' ἐπάσασα ἄλλο τι, εὐθὺς ἔπαυσε κἀμὲ τοῦ ἄληους.</div>
<div class="sentence">ἐπάσασα δὲ τὴν ἐπῳδήν, εἶπέ τινα ἡμῖν μῦθον περὶ τῆς µελίττης, παραμύθιον τῶν πόνων.</div>
<div class="sentence">ἡ γὰρ μέλιττά τοι ὁμοία µέν πώς ἐστι τῷ σφηκί, θαυµασιωτάτη δ' ἐστὶ διὰ τάδε.</div>
<div class="sentence">τὰς µελίττας τρέφοµεν ἐν σίµβλοις· αἱ δὲ περιπέτονται περὶ τὰ ἄνθη, καὶ συλλέγουσι τὸ μέλι ἀπὸ τῶν ἀνθῶν, καὶ θησαυρίζουσιν αὐτὸ ἐν τοῖς σίµβλοις· ἔχουσι δὲ καὶ πολιτείαν, βασιλεὺς γὰρ ἄρχει αὐτῶν, καὶ ποιοῦσι πάντα κατὰ κόσμον.</div>
<div class="sentence">ἀλλ' ἔχουσι καὶ αὐταὶ κέντρα, οἷς κεντοῦσι ἡμᾶς καὶ ἄλγος ἐμποιοῦσιν.</div>
<div class="sentence">ἡ δὲ τροφὸς εἶπε τοιάδε·</div>
</div>
<div class="paragraph">
<div class="sentence">"ἆρ' ἴστε, ὦ φίλτατε, πῶς ἐκτήσατο τὸ κέντρον ἡ µέλιττα; ἄκουε δή.</div>
<div class="sentence">αἱ µέλιτται, ὡς καὶ οἶσθα, μέλι συλλέγουσιν ἀπ᾿ ἀνθῶν, καὶ ἀποτιθέασιν ἐν τοῖς σίµβλοις· ἀλλὰ οἱ ἄνθρωποι φιλοῦσιν ἀφαιρεῖν αὐταῖς τὸ μέλι· ὥστε αἱ µέλιτται, χαλεπῶς φέρουσαι τοῦτο, ἤθελον κωλύειν μὴ ἀφαιρεῖν.</div>
<div class="sentence">ἔπεμψαν οὖν πρεσβείαν ὡς τὸν Δία, φέρουσαν δῶρα.</div>
<div class="sentence">ἐπεὶ δ' ἀφίκοντο ἐπὶ τὸν Ὄλυμπον αἱ µέλιτται, ἀπέδοσαν τὰ δῶρα τῷ Διΐ· ὁ δὲ Ζεὺς ἔχαιρεν ἰδὼν τὰ δῶρα, καὶ ἔφη· 'ἀντὶ τούτων τῶν δώρων, ὦ εὐσεβέσταται µέλιτται, αἰτεῖτέ µε καὶ ὑμεῖς δῶρον, καὶ δώσω ὅ τι ἂν βούλησθε.'</div>
<div class="sentence">ἡ δὲ γεραιτάτη τῶν μελιττῶν ἠμείψατο τάδε· 'ὦ Ζεῦ, εὔχομαί σέ µοι δοῦναι κέντρον ἔχειν.</div>
<div class="sentence">καὶ γὰρ κλέπται πολλάκις φοιτῶσι παρὰ τὸν σίμβλον τὸν ἐμόν, καὶ κλέπτουσι τὸ μέλι· ἐν νῷ ἔχω οὖν κεντεῖν τοὺς κλέπτας τούτους, ἵνα µηκέτι φοιτήσωσι παρ' ἐμέ.'</div>
</div>
<div class="paragraph">
<div class="sentence">"ὁ δὲ Ζεὺς ἠρώτησε· 'καὶ ποῖοί τινές εἶσιν οἱ κλέπται, οἵπερ κλέπτουσι τὸ μέλι;' ἡ δ' ἔφη, 'ἔστι τοι ζῷα μέγιστα δή, ὥσπερ δένδρα, καὶ βαδίζει ὀρθά, οὐχ ὥσπερ τὰ ἄλλα τῶν ζῴων.'</div>
<div class="sentence">ὁ δὲ θεὸς εὐθὺς κατέµαθε ἀνθρώπους ὄντας τοὺς κλέπτας· καὶ ἐπειδὴ ἐφίλει καὶ τὰς µελίττας καὶ τοὺς ἀνθρώπους, εἶπεν· 'ὦ µέλιττα, ἐπειδὴ ἀξιοῖς κέντρον ἔχειν, ἔχε δὴ τὸ κέντρον· κεντήσεις τὸν κλέπτην καὶ λυπήσεις αὐτόν, ἀλλὰ λείψεις τὸ κέντρον ἐν τῇ ὠτειλῇ· ὥστε λυπὴν μὲν τῷ κλέπτῃ ἐμποιήσεις, θάνατον δὲ σεαυτῇ.'</div>
<div class="sentence">"</div>
</div>
<div class="paragraph">
<div class="sentence">καὶ ἐγὼ ἐβόων, "οἴμοι τῆς µελίττης· τοῦτό τοι δῶρον ἄδωρόν ἐστιν, ὥσπερ λέγουσι τὰ τῶν ἐχθρῶν·</div>
</div>
<div class="paragraph">
<div class="sentence"><blockquote>
"ἐχθρῶν ἄδωρα δῶρα, κοὺκ ὀνήσιμα."
</blockquote></div>
</div>
</div>
<div class="section">
  <h2 class="section-title">30. ΧΟΛΟΣ</h2>
<div class="paragraph">
</div>
<div class="paragraph">
<div class="sentence">παῖς εἰμ' ἐγὼ πεντεκαίδεκα ἔτη γεγονώς, ὁ δ' ἀδελφὸς δέκα ἔτη γεγονώς ἐστιν, ἡ δ' ἀδελφὴ ἑπτακαίδεκα ἔτη γεγονυῖα.</div>
<div class="sentence">ὁπόσα μὲν ἔτη ηεγονώς ἐστιν ὁ πατήρ µου, οὐκ οἶδ' ἔγωγε, νομίζω δὲ ἑκατὸν μάλιστα· καὶ γὰρ ἔχει τὰς τρίχα πολιάς, ἔχει δὲ καὶ µέγαν τὸν πώγωνα καὶ μεγάλην τὴν φωνήν.</div>
<div class="sentence">ὁ πατὴρ δ' ὅταν ὀργίζηται συσπᾷ δὴ τὰς ὄφρυας, ὥστε ῥυτίδας φαίνεσθαι ἐν τῷ µετώπῳ, καὶ ταυρηδὸν βλέπων βοᾷ µεγάλῃ τῇ φωνῇ, "ἐς κόρακας, ὦ κάθαρµα· εἴθε μὴ ἐγένου τὴν ἀρχήν."</div>
<div class="sentence">ἡ δὲ µήτηρ, "εὐφήμει, φησίν, ὦ ἄνερ· σὸς γάρ ἐστιν ὁ παῖς, χρηστοῦ πατρὸς νεόττιον."</div>
<div class="sentence">ὁ δὲ βοᾷ µάλ' αὖθις, "σὸς μὲν οὖν, κακοῦ κόρακος κακὸν ᾠόν."</div>
<div class="sentence">ἡμεῖς δὲ φοβούμενοι λανθάνοµεν φεύγοντες.</div>
</div>
</div>
<div class="section">
  <h3 class="section-title">31. ΦΑΤΤΑ</h3>
<div class="paragraph">
</div>
<div class="paragraph">
<div class="sentence">ὁ βουκόλος ἡμῶν ὁ γεραίτατος πολλοὺς μὲν οἶδε μύθους τῶν πάλαι, πολλάκις δ' ἡμῖν διηγεῖται.</div>
<div class="sentence">κοιμωµένων δέ ποτε περὶ µεσημβρίαν ἡμῶν ἐν τῇ σκιᾷ, ἀκούομεν φάττης στενούσης ἐν τῇ λόχμῃ· ἡ δ' Ἑλένη, "φεῦ τῆς ὄρνιθος, ἦ δ' ἥ, ὡς οἰκτρῶς ἀναστένει."</div>
<div class="sentence">ὁ δὲ βουκόλος, "καὶ εὖ ποιοῦσα, φησίν· ἦν γάρ ποτε παρθένος καὶ αὐτή."</div>
<div class="sentence">ἡ δὲ φησίν, "εἰ γὰρ λέγοις ἡμῖν τὸν μῦθον παραμύθιον τοῦ θάλπους· μὴ ἄλλως ποίου."</div>
<div class="sentence">ὁ δ' οὐδὲν φθονῶν λέγει τοιάδε·</div>
</div>
<div class="paragraph">
<div class="sentence">"ἴσθι οὖν τὴν φάτταν, ὦ Ἑλένη, παρθένον γενοµένην καλήν· ἔνεμε δὲ βοῦς πολλὰς οὕτως ἐν ὕλῃ· ἦν δ' ἄρα καὶ μουσική τις.</div>
<div class="sentence">καὶ ἐτέρποντο αἱ βόες ταῖς ᾠδαῖς, καὶ ἔνεμε τὰς βοῦς οὔτε καλαύροπι οὔτε κέντρῳ χρωµένη· ἀλλὰ καθηµένη ὑπὸ πίτυος, καὶ στεφαγίσκον ἔχουσα πίτυος, ᾖδε Πᾶνα καὶ τὴν πίτυν, αἱ δὲ βόες παρέµενον ἡδόμεναι τῇ ᾠδῇ.</div>
<div class="sentence">παῖς δ' ἦν πέλας νέµων βοῦς, ὢν δὲ καὶ αὐτὸς οὐκ ἄμουσος, φιλονεικῶν δ' ὡς ἀνὴρ πρὸς γυναῖκα, µέλος ᾖδεν ἀντῳδόν· ᾄδων δ' ἔθελξε τὰς βοῦς τὰς τῆς παρθένου, καὶ τῶν βοῶν ὀκτὼ αἱ ἄρισται ᾤχοντο φερόμεναι ὡς αὐτόν.</div>
<div class="sentence">ἤχθετο δ' ἡ παρθένος τὰς μὲν βοῦς ὀλέσασα, τῇ δ' ᾠδῇ ἠττηθεισα· καὶ ηὔχετο ποῖς θεοῖς ὄρνις γενέσθαι πρὶν οἴκαδ' ἀφικέσθαι.</div>
<div class="sentence">ἐπείθοντο δ' οἱ Θεοί, καὶ µεταλλάττουσιν αὐτῇ τὴν φύσιν, καὶ ἐγένετο αὕτη ἡ ὄρνις, ἡ φάττα, µουσικωτάτη οὖσα· στένει δ' ἥδε ἔτι καὶ νῦν, µηνύουσα τὴν συµφοράν, ὅτι ξητεῖ τὰς βοῦς τὰς θελχθείσας."</div>
</div>
</div>
<div class="section">
  <h3 class="section-title">32. ΤΡΥΓΗΤΟΣ</h3>
<div class="paragraph">
</div>
<div class="paragraph">
<div class="sentence">ἀκμαζούσης τῆς ὀπώρας ὁ τρύγητος γίγνεται· γιγνοµένου δὲ τοῦ τρυγήτου, πᾶς ἐστι κατὰ τοὺς ἀγροὺς ἐν ἔργῳ.</div>
<div class="sentence">ὁ μὲν γὰρ ληνοὺς ἐπισκευάζει· ὁ δὲ πίθους ἐκκαθαίρει· οἱ δὲ πλέκουσιν ἀρρίχους.</div>
<div class="sentence">δεῖ δρεπάνης μικρᾶς ἐς βότρυος τοµήν, δεῖ λίθου ὥστε θλῖψαι τοὺς βότρυας, δεῖ λύγου ξηρᾶς πρὸς δᾷδας, ἵνα τὸ γλεῦκος ὑπὸ φάους κοµισθῇ.</div>
<div class="sentence">ἡμεῖς οὖν μετὰ τῶν ἄλλων µετέχοµεν τοῦ ἔργου.</div>
<div class="sentence">τοὺς μὲν βότρυας ἐν ἀρρίχοις βαστάζοµεν καὶ ἐς τὰς ληνοὺς ἐμβάλλομεν, ἐμβαλόντες δὲ πατοῦμεν γυμνοῖς τοῖς ποσί· ἡ δ' Ἑλένη τροφὴν παρασκευάζει τοῖς τρυγῶσι, καὶ ἐγχεῖ οἶνον αὐτοῖς, καὶ τῶν ἀμπέλων τὰς ταπεινοτέρας αὐτὴ τρυγᾷ.</div>
</div>
<div class="paragraph">
<div class="sentence">ὅταν δὲ µετ' ὀλίγας ἡμέρας τέλος γένηται τοῦ τρυγήτου, πάντες ὥσπερ κύνες ἐκ δεσμῶν λυθέντες σκιρτῶσι, συρίζουσιν, ᾄδουσιν.</div>
<div class="sentence">οἱ δὲ γέροντες ἥσυχοι τῆς ἑσπέρας κατακλινόµενοι, πολλὰ πρὸς ἀλλήλους λέγουσιν, οἷα δὴ γέροντες· ὡς ἔνεμον ἡνίκ' ἦσαν νέοι, ὡς δὲ πολλὰς λῃστῶν διαδρομὰς διέφυγον· ἐσεμνύνετό τις ὡς λύκον κτείνας· ἄλλος δ' ὡς µόνου τοῦ Πανὸς δεύτερα συρίζων· οὗτος δὲ κόµποο ἦν Μελήτου, ἀνδρὸς βουκόλου, πρεσβύτου, σισύραν ἐνδεδυμένου καὶ πήραν ἐξηρτημένου, καὶ καρβατίας ὑποδεδεμένου.</div>
<div class="sentence">ἐδέοντο οὖν αὐτοῦ πάντες συρίζεν· ὁ δὲ καίπερ γέρων ὢν τέλος δὴ συνῄνει, καὶ µετεπέµψατο τὴν ἑαυτοῦ σύρυγγα.</div>
<div class="sentence">ἐν ᾧ χρόνω δὲ ἀπῆν ὁ παῖς ὁ κομίζων τὴν σύριγγα, λέγει ἡμῖν ὁ Μέλητος τὸν περὶ τῆς σύριγγος μῦθον, ὅνπερ ᾖσεν αὐτῷ Σίκελος αἰπόλος τράγον ληψόµενος µισθόν.</div>
<div class="sentence">ὁ δὲ µῦθος ἦν τοιόσδε·</div>
</div>
<div class="paragraph">
<div class="sentence">"αὕτη ἡ σῦριγξ, ἦ δ' ὃς ὁ Μέλητος, οὐκ ἦν ὄργανον τὴν ἀρχήν, ἀλλὰ παρθένος καλὴ καὶ μουσική.</div>
<div class="sentence">ὁ δὲ Πὰν ἀκούσας τῆς παρθένου πάνυ καλῶς ᾀδούσης, ἤρα αὐτῆς καὶ γαμεῖν ἤθελεν· ἡ δ' ἐγέλα λέγουσα, 'ποῖός τις σύ γ' ἐραστής, οὔτε τράγος ὢν οὔτ' ἄνθρωπος;' ἴστε γὰρ τὸν Πᾶνα τραγικὼ ἔχοντα τὼ σκέλει.</div>
<div class="sentence">καὶ ὁ μὲν ὠργίζετο, ἡ δ' ἔφευγε· φεύγουσα δὲ καὶ καμοῦσα, ἐς δόνακας ἔκρυψεν ἑαυτήν, καὶ δὴ καὶ ὡς φασὶν φρούδη γίγνεται ἢ ἐς ἕλος ἢ καταδύσασα ἐς τὴν γῆν.</div>
<div class="sentence">ὁ δὲ Πὰν κατατεμὼν τοὺς δόνακας, εἶτα ἤθελεν συζεῦξαι, ὡς µόρια δὴ τοῦ σώματος τῆς παρθένου· συζεύξας δὲ ἐφίλει, καὶ ἐν ᾧ ἐφίλει τοὺς δόνακας, ἐπιθεὶς τὸ στόµα καὶ ἐμπνέων κατὰ τύχην, τὸ πνεῦμα φωνὴν ἐνεποίει, καὶ ἔστενον ἤδη οἱ δόνακες.</div>
<div class="sentence">ὁ Πὰν οὖν μαθὼν ταῦτα ἐξεῦρε τὸ ὄργανον ὅπερ καλοῦμεν σύριγγα."</div>
</div>
<div class="paragraph">
<div class="sentence">κατῆλθε δ᾽ ἤδη ὁ παῖς φέρων τοῦ Μελήτου τὴν σύριγγα· ἀναστὰς οὖν ὁ Μέλητος, καὶ καθίσας ἐν καθέδρᾳ, πρῶτον μὲν ἐπειρᾶτο τῶν καλάµων, εἰ εὔπνοι.</div>
<div class="sentence">εἶτα μαθὼν τὸ πνεῦμα διατρέχον εὖ, ἐνέπνει.</div>
<div class="sentence">καὶ ἐνόμιζέ τις ἂν αὐτὸν τὸν Πᾶνα συρίζειν, οὕτω καλὸν ἦν τὸ σύριγμα.</div>
</div>
<div class="paragraph">
<div class="sentence">οἱ μὲν οὖν ἄλλοι σιωπῇ ἔκειντο τερπόµενοι· Τίτυρος δὲ ἀναστάς, καὶ κελεύσας συρίζειν διονυσιακὸν µέλος, ἐπιλήνιον αὐτοῖς ὄρχησιν ὠρχήσατο· καὶ ἑῴκει ποτὲ μὲν τρυγῶντι ποτὲ δὲ φέροντι ἀρρίχους, εἶτα πατοῦντι τοὺς βότρυας, εἶτα πληροῦντι τοὺς πίθους, εἶτα πίνοντι τοῦ γλεύκους.</div>
<div class="sentence">ταῦτα πάντα οὕτως εὖ ὠρχήσατο ὁ Τίτυρος, ὥστ' ἐδόκουν βλέπειν καὶ τὰς ἀμπέλους καὶ τὴν ληνὸν καὶ τοὺς πίθους καὶ ἀληθῶς Τίτυρον πίνοντα.</div>
</div>
<div class="paragraph">
<div class="sentence">τοῦτο δὲ κινεῖ ἐμέ τε καὶ τὴν Ἑλένην· καὶ εὐθὺς ἀναστάντες ὠρχούμεθα τὸν µῦθον τὸν τῆς Σύριγγος.</div>
<div class="sentence">ἐγὼ μὲν Πᾶνα ἐμιμούμην, ἡ δὲ Σύριγγα.</div>
<div class="sentence">ἐγὼ μὲν ἱκέτευον, ἡ δὲ καταφρονοῦσα ἐμειδία· ἐδίωκον μὲν ἐγώ, ἐπ' ἄκροις τοῖς ποσὶ τρέχων, τὰς χηλὰς τοῦ Πανὸς μιμούµενος· ἡ δὲ ἔφευγε, καὶ φεύγουσα ἔκαμνεν.</div>
<div class="sentence">ἔπειτα ἡ Ἑλένη κατέφυγεν ἐς τὴν ὕλην κρύψουσ᾽ ἑαυτήν, ἐγὼ δὲ λαβὼν τὴν Μελήτου σύριγγα, συρίζω· ὥσθ' ὁ Μέλητος θαυμάσας φιλεῖ τέ μ' ἀναπηδήσας, καὶ τὴν σύριγγα χαρίζεταί µοι, καὶ χαίρει καταλιπὼν αὐτὴν διαδόχῳ τοιούτῳ.</div>
</div>
</div>
<div class="section">
  <h3 class="section-title">33. ΑΤΥΧΙΑ</h3>
<div class="paragraph">
</div>
<div class="paragraph">
<div class="sentence">τήµερον ἐγένετο κακὸν μέγα· καὶ γὰρ ὁ Εὐκράτης ἐρρίφθη ἀφ' ἵππου.</div>
</div>
<div class="paragraph">
<div class="sentence">ἔστι μὲν φίλος µου ὁ Εὐκράτης καὶ ὁμῆλιξ, ναίει δὲ οὐ πέλας.</div>
<div class="sentence">οὗτος δὲ ἔλαβε νεωστὶ δῶρον ἀπὸ τοῦ πατρός, ἵππον καλὸν καὶ µέγαν.</div>
<div class="sentence">ἔτυχεν δ' ὁ πατὴρ τοῦ Εὐκράτους παρὼν μεθ' ἡμῶν, καὶ ἦλθέ τις τῶν οἰκετῶν αὐτοῦ, σηµαίνων τῷ προσώπῳ κακόν τι· ὁ δὲ πατὴρ ἀνεβόα, "κακόν πι γέγονε τῷ παιδί."</div>
<div class="sentence">πρὸς ταῦτα ἀντημείψατο ὁ οἰκέτης, "τέθνηκεν ὁ παῖς."</div>
<div class="sentence">ὁ δὲ πατὴρ ὥσπερ κωφὸς γενόμενος ἐκάθητο σιωπῶν· ὁ δ' οἰκέτης λέγει· "ἀνέβη δὴ ὁ Εὐκράτης ἐπὶ τὸν ἵππον, ὃν σὺ ἐδωκας αὐτῷ, καὶ πρῶτον μὲν ἤλαυνεν ἠρέμα· ἀπεὶ δὲ δύο ἢ τρεῖς δρόμους περιῆλθεν, ἐπέσχε τὸν ἵππον, καὶ τὸν ἱδρῶτα κατέψα καθήµενος, τοῦ ῥυτῆρος ἀμελήσας.</div>
<div class="sentence">ἀπομάττοντος δὲ τοὺς ἱδρῶτας ἀπὸ τῆς ἕδρας, ψόφος ὄπισθεν γίγνεται, καὶ ο ἵππος ἐκταραχθεὶς πηδᾷ ὄρθιος καὶ φέρεται, ἐνδακὼν τὸν χαλιωόν, καὶ σιµώσας τὸν αὐχένα, καὶ τὴν ἔθειραν φρίξας.</div>
<div class="sentence">καὶ οἰστρηθεὶς φόβῳ, ἄνω τε καὶ κάτω πηδᾷ· ὁ δὲ παῖς ὁ κακοδαίµων ἄλλοτε ἐπὶ οὐρὰν κατολισθάνει, ἄλλοτ' ἐπὶ τράχηλον κυβιστᾷ· καὶ ἦν τῆς τύχης, οὐκέτι δυνάµενος κρατεῖν τῶν ῥυτήρων.</div>
<div class="sentence">μετ' ὀλίγον οὖν ὁ ἵππος ἐκτρέπεται τῆς ὁδοῦ καὶ εἰς ὕλην εἰσεπήδησε, καὶ εὐθὺς τὸν παῖδα προσπαίει δένδρῳ· ὁ δ' ἐκκρούεται ἐξ ἕδρας, τὸ δὲ πρόσωπον σπαράττεται τοῖς κλάδοις τοῦ δένδρου καὶ αἰσχροῖς τραύµασι περιδρύπτεται.</div>
<div class="sentence">καὶ μὴν οἱ ῥυτῆρές γε περιδεθέντες οὐκ ἀφῆκαν τὸ σῶμα, ἀλλὰ εἷλκον ὀπίσω.</div>
<div class="sentence">ὁ δ' ἵππος ἔτι μᾶλλον ταραττόµενος τῷ πτώµατι καὶ ἐμποδιζόμενος ἐς τὸν δρόµον, καταπατεῖ τὸν ἄθλιον, ἐκλακτίζων· ὥστ᾽ ἰδών τις οὐκ ἂν γνωρίσειεν αὐτόν."</div>
</div>
<div class="paragraph">
<div class="sentence">ταῦτ' ἀκούσας ὁ πατὴρ χρόνον μέν τινα ἐσίγα, εἶτ' ἀναστὰς ἔτι σιγῶν ἀπῆλθεν· αἱ δὲ γυναῖκες κλαίουσαι ἐπλήρουν τὴν οἰκίαν κωκυµάτων.</div>
</div>
</div>
<div class="section">
  <h3 class="section-title">34. ΑΣΚΛΗΠΙΟΣ</h3>
<div class="paragraph">
</div>
<div class="paragraph">
<div class="sentence">οἷα ἔπαθον, ἄναξ Παιών· οἷα θαύματα εἶδον, αὐτὸς ὁρῶν καὶ ἀκούων, αὐτόπτης γενόμενος.</div>
<div class="sentence">ὢ µεγάλων θεῶν.</div>
<div class="sentence">ἀλλὰ δεῖ πάντα λέγειν ἐφεξῆς.</div>
</div>
<div class="paragraph">
<div class="sentence">ὁ ἀδελφὸς ἐνόσησε· ὢ τοῦ τάλανος.</div>
<div class="sentence">ἐπύρεττε σφόδρα· ἐμφύσημα κακόν, πολλὴ δίψα, παρέλεγε, παρεφέρετο· λήθη εἶχε πάντων ὅσα λέγοι· ἐρρίγωσεν, ἐθερμάνθη· βοή, ταραχή, λόγοι πολλοί, κῶμα.</div>
<div class="sentence">τί ποιῶμεν; εὐχόμεθα τοῖς θεοῖς, τοῖς ἥρωσι· θύομεν ἱερά· οὐδὲν ὄφελος, ἔδοξεν οὖν ἐγκοιμᾶσθαι ἐν τῷ Ἀσκληπιείῳ.</div>
</div>
<div class="paragraph">
<div class="sentence">ἐπορευόμεθα ἐγώ τε καὶ ὁ πατὴρ καὶ οἰκέται τινές, ὁ δ' ἀδελφὸς ἐν ἁμάξῃ, οἰκτρῶς διακείµενος.</div>
</div>
<div class="paragraph">
<div class="sentence">ᾖμεν οὖν πρὸς τὸ τέµενος τοῦ θεοῦ.</div>
<div class="sentence">ἔπειτα δὲ βωμῷ καθωσιώσαµεν τὰ πόπανα καὶ τὰ προθύµατα, τὸν δὲ πέλανον εἰσεβάλομεν εἰς τὸ πῦρ· ταῦτα δὲ ποιήσαντες, κατεκλίναµεν τὸν παῖδα, καὶ ἡμεῖς παρ' αὐτῷ κατεκλίθηµεν, ἔχοντες στιβάδα ἕκαστος.</div>
<div class="sentence">καὶ ἦσαν πολλοὶ καὶ ἄλλοι ἐγκοιμώμενοι, παντοδαπὰ νοσήματα ἔχοντες, καὶ ὁ πρόπολος ἐλθὼν ἀπέσβεσε τοὺς λύχνους· ἀποσβέσας δὲ ἡμῖν παρήγγειλεν ἐγκαθεύδειν· "καὶ ἐάν τις, φησίν, ψόφου αἴσθηται, σιγάτω."</div>
<div class="sentence">ἡμεῖς δὲ κοσµίως κατεκείµεθα.</div>
<div class="sentence">ἀλλ' ἐγὼ οὐκ ἠδυνάμην καθεύδειν· ἔπειτα ἀναβλέψας ὁρῶ τὸν ἱερέα συλλέγοντα τοὺς φθοῖς καὶ τὰς ἰσχάδας ἀπὸ τῆς ἱερᾶς τραπέζης, περιῆλθε δὲ πάντας τοὺς βωμοὺς ἐν κύκλῳ, ζητῶν τὰ πόπανα.</div>
</div>
<div class="paragraph">
<div class="sentence">καὶ ἰδοὺ ὁ θεός, ὥσπερ νεανίας τις καλός· περιῄει δὲ μετὰ προσπόλων τινῶν, καὶ, ὡς ἐδοκεῖ, εἵποντο αὐτῷ αἱ θυγατέρες, Ἰασὼ καὶ Πανάκεια.</div>
<div class="sentence">καὶ ὁ θεὸς ἐσκόπει τὰ νοσήµατα.</div>
<div class="sentence">ἐγὼ δὲ δείσας ἐνεκαλυψάμην, ἑώρων δὲ πάντα ὅμως δι' ὁπῆς τινος τοῦ τριβωνίου.</div>
<div class="sentence">ὁ δ' ἔδωκε τῷ μὲν φάρµακον, τῷ δὲ κατέπλασεν τὰ βλέφαρα, καὶ ἄλλοις ἄλλως ἐχρῆτο.</div>
<div class="sentence">μετὰ ταῦτα τῷ Θρασυστόμῳ παρεκαθέξετο· καὶ πρῶτον μὲν ἐφήψατο τῆς κεφαλῆς καὶ τῆς χειρός, οὐκ οἶδα πῶς· εἶτ' ἐπόππυσεν· καὶ ἰδού, ἐξῃξάτην δύο δράκοντε ἐκ τοῦ ναοῦ, ὑπερφυῶς ὡς µεγάλω.</div>
<div class="sentence">τούτω δὲ τὼ δράκοντε περιελειχέτην τὸ πρόσωπον, ὁ δὲ παῖς ἐκοιμᾶτο.</div>
<div class="sentence">καὶ ὡς διέλαµψεν ἡμέρα, ἐξηγέρθη ὑγιής.</div>
</div>
<div class="paragraph">
<div class="sentence">ὁ δὲ πατὴρ εὐθὺς ἔθυσε χοῖρον τῷ θεῷ, εὐχόμενος ὥδε· "χαίροις ἄναξ Παιών, ἥ τε Κορωνὶς ἥ σ' ἔτικτεν καὶ ὁ πατὴρ Ἀπόλλων, καὶ Ὑγίεια καὶ Ἰασὼ καὶ Πανάκεια χαίροιεν· ἵλεῳ δεῦτε, δέξαισθε τὸν χοῖρον ὃν θύω, ἴατρα τῆς νόσου ἣν ἀπέψησας ταῖς ἠπίαις χερσίν, ὦ ἄναξ."</div>
<div class="sentence">ταῦτ' εἰπών, ἀνέθηκε πίνακα.</div>
<div class="sentence">ἔπειτα προσῄει ὁ νεωκόρος λέγων, "καλά σοι τὰ ἱερά, ὦ ἄνερ.</div>
<div class="sentence">ἰὴ ἰὴ Παιών, εὐμενὴς εἴης ἐπὶ καλοῖς ἱεροῖς τούτῳ τε καὶ τοῖς υἱοῖς.</div>
<div class="sentence">ἰὴ ἰὴ Παιών· οὕτως εἴη ταῦτα."</div>
<div class="sentence">καὶ ὁ πατὴρ λέγει πρὸς ἐμέ, "ἔνθες τὸν πέλανον εἰς τὴν τρώγλην τοῦ δράκονος εὐφημῶν."</div>
<div class="sentence">δόντες δὲ τῷ νεωκόρῳ τὴν μοῖραν τοῦ χοίρου, ἀπῇμεν χαίροντες οἴκαδε.</div>
</div>
</div>
<div class="section">
  <h3 class="section-title">35. ΤΑ ΤΗΣ ΜΑΝΔΡΑΣ</h3>
<div class="paragraph">
</div>
<div class="paragraph">
<div class="sentence">ἐξήλθομεν νεωστὶ πρὸς θήραν ἐγώ τε καὶ ὁ πατήρ· καὶ τῆς ἑσπέρας ὁρῶμεν σταθµόν τινα οὐ πολὺ ἀπέχοντα.</div>
<div class="sentence">οἱ δὲ κύνες αὐτοῦ ᾔσθοντο προσιόντων ἡμῶν, καὶ ὑλάκτουν μέγα, καὶ δὴ καὶ ἔδακον ἄν, εἰ μὴ ἡμεῖς ἐκαθίσαμεν.</div>
<div class="sentence">ἀλλ' εὐθὺς ἐξῆλθεν ἐκεῖνος ὃς τοῦτον τὸν σταθμὸν ᾠκοδόμησε· καὶ ἐσόβει μὲν τοὺς κύνας, ἡμᾶς δὲ φιλίως ἠσπάζετο, λέγων, "χαῖρε, ὦ ξένε, καὶ σύ, ὦ παῖ."</div>
<div class="sentence">ὁ δὲ πατήρ, "χαῖρε καὶ σύ, φησίν, ὦ γέρον· καὶ γὰρ εὖ ἴσθι ἀπολομένους ἂν ἡμᾶς ὑπὸ τῶν σῶν κυνῶν, εἰ μὴ ἔφθασας βοηθῶν."</div>
<div class="sentence">"ἀληθῆ, ἦ δ' ὃς ὁ συβώτης· ἀλλ' ἔπου, ἵνα σοι δῶ φαγεῖν καὶ πιεῖν· ὀψὲ γάρ."</div>
<div class="sentence">ταῦτ' εἰπών, ἡγεῖτο ἡμῶν ὁ συβώτης· καὶ ἔστρωσε χαμαὶ δέρµατα αἰγῶν· ὁ δὲ πατὴρ εἶπεν, "Ζεὺς δοίη σοι, ὦ γέρον, ὅ τι μάλιστα ἐθέλεις, ἀντὶ τῆς φιλοξενίας."</div>
<div class="sentence">ὁ δέ "ὦ ξέν, ἔφη, πρὸς Διὸς ἔρχονται ξένοι τε καὶ πτωχοί· ὀλίγον μὲν δίδωµι, ἄσμενος δέ."</div>
<div class="sentence">ταῦτ' εἰπὼν ἐκόμισεν ἀπὸ τοῦ συφεοῦ χοῖρον γαλαθηνόν· καὶ σφάξας ὤπτησε τὰ κρέα ἀμφ' ὀβελοῖς.</div>
<div class="sentence">ὁπτήσας δὲ παρέθηκεν ἡμῖν θερµά, αὐτοῖς ὀβελοῖς· καὶ ἐκέρασεν οἶνον, καὶ πέλας καθίσας ἔφη, "ἐσθίετε νῦν, ὦ ξένοι.\</div>
<div class="sentence">" καὶ ἐπεὶ ἐφάγομεν, ἔπλησε τὸ ποτήριον ᾧπερ ἔπινεν αὐτός καὶ ἔδωκε τῷ πατρί, καὶ ὃς ἐμοί.</div>
</div>
<div class="paragraph">
<div class="sentence">καὶ μὴν νὺξ ἐπῆλθε κακὴ καὶ σκοτεινή· σελήνη γὰρ οὐκ ἦν.</div>
<div class="sentence">ὗε δὲ Ζεὺς παννύχιος, ἔπνει δὲ Ζέφυρος, ὅς αἰεὶ ὑετὸν φέρει ἀνθρώποις.</div>
<div class="sentence">ἡμεις δὲ ἐκαθήμεθα διαλεγόμενοι.</div>
<div class="sentence">Καὶ ὁ πατήρ, "εἰπέ μοι, φησίν, τι ἐστι τὸ ὄνομά σου; καὶ τίς πόθεν εἶ ἀνδρῶν; ὁ δὲ ἀπεκρίνατο ὧδε·</div>
</div>
<div class="paragraph">
<div class="sentence">"ὦ ξένε, τὸ μὲν ὄνομα Εὔμαιος, συβώτης δ' εἰμὶ ὡς ὁρᾷς· ἀλλ'ἐγενόμην μακρὰν ἔνθενδε.</div>
<div class="sentence">νῆσός ἐστί τις Ἀστυπάλαια, εἴ που ἀκούεις, Κρήτης μὲν καθύπερθεν, ἐγγυς δὲ τῆς Ἀμοργοῦ· καλοῦσι δ' αὐτὴν θεῶν τράπεζαν· κεῖται δ' ἐν μέση τῇ θαλάττῃ, εὔβοτος, εὔμηλος, πλήρης οἴνου καὶ πυρῶν.</div>
<div class="sentence">Ἔστι δὲ καὶ ὑγιεινὴ ὡς μάλιστα, οὐδὲ νόσοι ὑπάρχουσιν· ἀποθνῄσκουσι δ' οἱ ἔνοντες γήρα, πολλὰ ἔτη γεγονότες.</div>
<div class="sentence">ἔνεστον δὲ δύο πόλει, τῆς δ' ἑτέρας πλουσιώτατος ἦν πολίτης ὁ πατὴρ ὁ ἐμός."</div>
</div>
<div class="paragraph">
<div class="sentence">ὁ δὲ πατήρ μου ὑπολαβὼν εἶπεν, "φεῦ τῆς ἀτυχίας, ὦ Εὔμαιε· οἷος ὢν οἷος ἐγένου δή."</div>
<div class="sentence">ὁ δὲ εἶπεν, "ἀληθῆ λέγεις, ὦ ξένε· καὶ γὰρ ἦλθον ἄνδρες Φοίνικες ἐν νηΐ, πλεονέκται ὄντες καὶ ἄγριοι, ἔμποροι δὲ τὸ σχῆμα· ἦγον δὲ φόρτον ἀθυρμάτων ἐν τῇ νηΐ.</div>
<div class="sentence">Καὶ μὴν ἦν γ' ἐν τῇ πατρὸς οἰκίᾳ γυνὴ Φοῖνιξ· ἡ δ' ἰδοῦσα τοὺς πατριώτας, μηχανὴν ἐμηχανήσατο τοιάνδε· συνθεῖσα τὴν ἡμέραν ἐν ᾗ ἄπεισιν οἱ Φοίνικες, λάθρα τοῦ πατρὸς τοῦ ἐμοῦ φεύγει.</div>
<div class="sentence">καὶ οἱ μὲν ἐδείπνησάν τε καὶ ἐξῆλθον ἐς ἀγοράν, αἱ δὲ φυναῖκες ἐκαθηντο ἐν τῇ αὐλῇ· ἦν δ' ἐν µέσῳ Φοῖνιξ τις, ἐκ συνθήματος ἐλθων, ἔχων δὲ περιδέραιον χρυσοῦν τε καὶ καλόν· καὶ αἱ μὲν ἐλάµβανον ἐν χερσὶν τὸ περιδέραιον, καὶ περιέβαλλον ταῖς δέραις, καὶ ὦνον ἐδίδουν· ὁ δὲ πρῶτον μὲν ἀνένευσε, τέλος δὲ κατένευσε, καὶ λαβὼν τὸν ὦνον παρὰ τὴν νῆα ἀπέβη.</div>
<div class="sentence">ἐν τοὐτῳ δὲ ἡ δούλη λαθοῦσα κατέφυγε, λαβοῦσα μὲν χειρὸς ἐμέ, κρύψασα δὲ ἐν κόλπῳ τρία ποτήρια χρυσᾶ, ἅπερ ἐφεῦρέ που· ἐγὼ δὲ εἰπόμην οὐδ' ἔγνων τὸ γιγνόµενον.</div>
<div class="sentence">ἐπειδὴ δ' ἐς τὸν λιμένα κατήλθοµεν, τρέχοντες ταχέως, ἰδοὺ ἥ τε ναῦς ἑτοίμη καὶ οἱ Φοίνικες· καὶ εὐθὺς ἀναβάντες εἰς τὴν ναῦν ἀπεπλέοµεν, ἦν δ' οὔριος ἄνεμος κατὰ πρύμναν.</div>
<div class="sentence">καὶ ἓξ μὲν ἡμέρας ἐπλέομεν ὑπὲρ τὴν θάλατταν, τῇ δ' ἑβδόμῃ προσεῖχον τὴν ναῦν τῇ Ἀττικῇ, ὅπου ἐστὶν ὁ πορθμὸς τῆς τ' Ἀττικῆ καὶ τῆς Εὐβοίας· ἐμὲ δ' ἀπέδοντο τριακοσίων δραχμῶν ἀνδρὶ ἀγροίκῳ, ὁ δέ μ' ἐπέστησε τῷδε τῷ σταθμῷ φυλάξοντα τὸ χοιροκομεῖον αὑτῷ· ἔχω δέ, ὡς ὁρᾷς, σῦς πολλούς τε καὶ πολλάς."</div>
</div>
<div class="paragraph">
<div class="sentence">πρὸς ταῦτ ἀπεκρίνατο ὁ πατὴρ ὧδε.</div>
<div class="sentence">"ὦ Εὔμαιε, οἰκτίρω σε δή, οἷα ἔπαθες κακά· Ζεὺς δ' ἄρα δίδωσιν ἑκάστῳ ὅποι' ἂν ἐθέλῃ, τῷ μὲν καλά, τῷ δὲ κακά· ἡμεῖς δὲ ὄντες ἐφημέριοι ἐοίκαμεν τοῖς φύλλοις τῶν δένδρων, κινούµεθα δ' ἔνθα καὶ ἔνθα ὑπὸ τῶν ἀνέμων εἰκῆ.</div>
<div class="sentence">ἀλλὰ πίωµεν καὶ λαθώµεθα τῶν κακῶν."</div>
</div>
<div class="paragraph">
<div class="sentence">ἐπεὶ δ' ἐπαύσατο λέγων ὁ πατήρ, χρόνον µέν τινα ἐσιγῶμεν· τέλος τῶν ἑταίρων τις τῶν Εὐμαίου (ἦσαν γὰρ δύο, καὶ ἐκαθήσθην πέλας) εἶπε, "κἀγώ, ὦ Εὔμαιε, ἤκουσα θαυμάσι' ἄττα ἀπὸ Φοίνικός τινος, ὃς ἔφασκε περιπλεῖν τὴν Λιβύην ἔξω τῶν Ἡρακλείων στηλῶν."</div>
<div class="sentence">ὁ δ' Εὔμαις, "λέγε δή," φησίν· ὁ δ' ἔφη, "καὶ δὴ λέγω ὡς καὶ ἐκεῖνος εἶπεν ἐμοί.</div>
<div class="sentence">ἔδοξε γὰρ τοῖς Καρχηδονίοις, ἦ δ' ὃ ὁ Φοῖνιξ, ᾧ ἦν ὄνομα Ἅννων, πλεῖν ἐμὲ ἔξω στηλῶν καὶ πόλεις κτίζειν.</div>
<div class="sentence">καὶ ἔπλευσα πεντηκοντόρους ἑξήκοντα ἄγων, καὶ πλῆθος ἀνδρῶν καὶ γυναικῶν µυριάδων τριῶν, καὶ σιτία, καὶ τὴν ἄλλην παρασκευήν.</div>
<div class="sentence">ὡς δ' ἀναχθέντες ἐπλεύσαμεν ἔξω τῶν στηλῶν, ἀφικόμεθα ἐπὶ Σολόεντα, Λιβυκὸν ἀκρωτήριον λάσιον δένδρεσιν.</div>
<div class="sentence">ἔνθα Ποσειδῶνος ἱερὸν ἱδρυσάμενοι πάλιν ἐπέβημεν πρὸς ἥλιον ἀνέχοντα ἡμέρας ἥμισυ, ἄχρι οὗ ἐκομίσθημεν ἐς λίμνην οὐ πόρρω τῆς θαλάττης κειµένην, καλάμου μεστὴν πολλοῦ καὶ μεγάλου· ἐνῆσαν δὲ καὶ ἐλέφαντες καὶ τἆλλα θηρία νεµόμενα πάµπολλα.</div>
<div class="sentence">τὴν δὲ λίμνην παραλλάξαντε; ὅσον ἡμέρας πλοῦν, κατῳκίσαμεν πόλεις πρὸς τῇ θαλάττῃ πέντε.</div>
<div class="sentence">κἀκεῖθεν ἀναχθέντες ἤλθομεν ἐπὶ µέγαν ποταμὸν Λίξον, ἀπὸ τῆς Λιβύης ῥέοντα.</div>
<div class="sentence">παρὰ δ' αὐτὸν νοµάδες ἄνθρωποι Λιξῖται βοσκήματ' ἔνεμον, παρ' οἷς ἐμείναμεν χρόνον τινά, φίλοι γενόμενοι.</div>
<div class="sentence">τούτων δὲ καθύπερθεν Αἰθίοπες ᾤκουν ἄξενοι, γῆν νεµόμενοι θηριώδη.</div>
<div class="sentence">ὄρη δὲ ἦν μεγάλα, ἐξ ὧν ῥεῖν φασι τὸν Λίξον, περὶ δὲ τὰ ὄρη κατοικεῖν ἀνθρώπους ἀλλοιομόρφους, Τρωγλοδύτας· οὓς θάττονας ἵππων δρόµω ἔφασαν οἱ Λιξῖται.</div>
<div class="sentence">λαβόντες δὲ παρ' αὐτῶν ἑρμηνέας, παρεπλέοµεν τὴν ἐρήµην πρὸς µεσημβρίαν δύο ἡμέρας· ἐκεῖθεν δὲ πάλιν πρὸς ἥλιον ἀνέχοντα ἡμέρας δρόμον.</div>
<div class="sentence">ἔνθα εὕρομεν ἐν μυχῷ τινος κόλπου νῆσον µικράν, κύκλον ἔχουσαν σταδίων πέντε· ἣν κατῳκίσαμεν, Κέρνην ὀνομάσαντες.</div>
<div class="sentence">τοὐντεῦθεν ἐς λίμνην ἀφικόμεθα, διά τινος ποταμοῦ μεγάλου διαπλεύσαντες· εἶχε δὲ νήσους ἡ λίμνη τρεῖς, µείζους τῆς Κέρνης.</div>
<div class="sentence">ἀφ' ὧν ἡμερήσιον πλοῦν κατανύσαντες, εἰς τὸν μυχὸν τῆς λίμνης ἤλθομεν, ὑπὲρ ἣν ὄρη μέγιστα ὑπερέτεινε, μεστὰ ἀνθρώπων ἀγρίων, δέρµατα θήρεια ἠμφιεσμένων, οἳ πέτροις βάλλοντες ἀπέωσαν ἡμᾶς, καὶ ἐκώλυσαν μὴ ἐκβῆναι.</div>
<div class="sentence">ἐκεῖθεν πλέοντες εἰς ἕτερον ἤλθομεν ποταµόν, µέγαν καὶ πλατύν, πλήρη ὄντα κροκοδείλων καὶ ἵππων ποταµίων.</div>
<div class="sentence">ὅθεν δὴ ἀποστρέψαντε εἰ Κέρνην ἐπανήλθομεν.</div>
<div class="sentence">ἐκεῖθεν δ' ἐπὶ μεσημβρίαν ἐπλεύσαμεν δώδεκα ἡμέρας, τὴν γῆν παραπλέοντες, ἣν πᾶσαν κατῴκουν Αἰθίοπες· οἱ δ' ἔφευγον ἡμᾶς οὐδὲ ὑπέμενον· φωνὴν δ' ἐξίεσαν ἧς οὐ συνῄεσαν οὐδὲ οἱ μεθ' ἡμῶν Λιξῖται.</div>
<div class="sentence">τῇ δ' οὖν τελευταίᾳ ἡμέρᾳ προσωρµίσθηµεν ὄρεσι µεγάλοις καὶ δασέσιν.</div>
<div class="sentence">ἦν δὲ τὰ τῶν δένδρων ξύλα εὐώδη τε καὶ ποικίλα.</div>
<div class="sentence">περιπλεύσαντες δὲ ταῦτα ἡμέρας δύο, ἐγενόμεθα ἐν θαλάττης χάσµατι ἀμετρήτῳ, ἧς ἐπὶ θάτερα ἐν τῇ γῇ πεδίον ἦν· ὅθεν νυκτὸς ἀφεωρῶμεν πῦρ ἀναφερόμενον πανταχόθεν.</div>
<div class="sentence">ὑδρευσάμενοι δ' ἐκεῖθεν ἐπλέομεν ἐς τοὔμπροσθε ἡμέρας πέντε παρὰ γῆν, ἕως ἤλθομεν ἐς µέγαν κόλπον, ὃν ἔφασαν οἱ ἑρμηνῆς καλεῖσθαι Ἑσπέρου Κέρας.</div>
<div class="sentence">ἐν δὲ τούτῳ νῆσος ἦν µεγάλη, καὶ ἐν τῇ νήσῳ λίμνη θαλαττώδης· εἰς ἣν ἀποβάντες ἡμέρας μὲν οὐδὲν ἑωρῶμεν πλὴν ὕλης, νυκτὸς δὲ πυρὰ πολλὰ καιόµενα, καὶ φωνὴν αὐλῶν ἠκούομεν καὶ κυµβάλων τε καὶ τυµπάνων πάταγον καὶ κραυγὴν μεγάλην.</div>
<div class="sentence">φόβος οὖν ἔλαβεν ἡμᾶς, καὶ οἱ μάντεις ἐκέλευον ἐκλείπειν τὴν νῆσον.</div>
<div class="sentence">ταχέως δ' ἐκπλεύσαντες παρεπλέομεν χώραν θυµιαµάτων µεστήν· µέγιστοι δ' ἀπ' αὐτῆς 1ο πυρὸς ῥύακες ἐνέβαλλον ἐς τὴν θάλατταν.</div>
<div class="sentence">ἡ γῆ δ' ὑπὸ θέρµης ἄβατος ἦν.</div>
<div class="sentence">ταχέως οὖν κἀκεῖθεν φοβηθέντες ἀπεπλεύσαμεν.</div>
<div class="sentence">τέτταρας δ' ἡμέρας φερόµενοι, νυκτὸς τὴν γῆν ἀφεωρῶμεν φλογὸς µεστήν.</div>
<div class="sentence">ἐν µέσῳ δ' ἦν ὑψηλόν τι πῦρ, τῶν ἄλλων μεῖζον, ἁπτόμενον ὡς ἐδόκει τῶν ἄστρων.</div>
<div class="sentence">τοῦτο δ' ἡμέρας ὄρος ἐφαίνετο µέγιστον, Θεῶν Ὄχημα καλούμενον.</div>
<div class="sentence">τριταῖοι δ' ἐκεῖθεν πυρώδεις ῥύακας παραπλεύσαντες, ἀφικόμεθα εἰς κόλπον Νότου Κέρας λεγόμενον.</div>
<div class="sentence">ἐν δὲ τῷ μυχῷ νῆσος ἦν, ἐοικυῖα τῇ πρώτῃ, λίμνην ἔχουσα· καὶ ἐν ταύτῃ νῆσος ἦν ἑτέρα, μεστὴ ἀνθρώπων ἀγρίων.</div>
<div class="sentence">πολὺ δὲ πλείους ἦσαν γυναῖκες, δασεῖαι τὰ σώματα· ἃς οἱ ἑρμηνῆς ἐκάλουν Γορίλλας.</div>
<div class="sentence">διώκοντες δὲ ἄνδρας μὲν συλλαβεῖν οὐκ ἠδυνησάμεθα, ἀλλὰ πάντες ἀπέφυγον, κρηµνοβάται ὄντες καὶ τοῖς πέτροις ἀμυνόμενοι, γυναῖκας δὲ συνελάβοµεν τρεῖς, αἳ δάκνουσαί τε καὶ σπαράττουσαι τοὺς ἄγοντας οὐκ ἤθελον ἕπεσθαι.</div>
<div class="sentence">ἀποκτείναντες μέντοι αὐτὰς ἐξεδείραμεν, καὶ τὰς δορὰς ἐκομίσαμεν ἐς Καρχηδόνα.</div>
<div class="sentence">οὐ γὰρ ἔτι ἐπλεύσαμεν προσωτέρω, τῶν σιτίων ἡμᾶς ἐπιλιπόντων."</div>
</div>
<div class="paragraph">
<div class="sentence">τοιοῦτος μέν νυν ἦν ὁ λόγος τοῦ ἀνδρός· ἡμεῖς δὲ ἐθαυμάζομεν πολὺ τὸ θράσος τοῦ Ἅννωνος, ὅσην γῆν παρέπλευσεν ἔξω τῶν στηλῶν πρὸς µεσημβρίαν.</div>
<div class="sentence">ὁ δὲ πατηρ µου ὁ Θράσυλλος, "οἴμοι, ἡ δ' ὅς, οἷα θαύματα δὴ ἔχει ἡ γῇ· ἔφριξα μὲν ἀκούων τὰ περὶ τῶν Γοριλλῶν, καὶ θεοῖς χάριν οἶδα πλείστην ὅτι οὐκ ἔχω Γόριλλαν γυναῖκ' ἔγωγε.</div>
<div class="sentence">εἰ δὲ καὶ κατελήφθη τις ἀνὴρ Γόριλλας, ἐνόμιζον ἂν σέ, ὦ θαυμάσιε, Γόριλλαν εἶναι· τοιοῦτον γὰρ ἔχεις τὸν πώγωνα, µέγαν τε καὶ δασύν."</div>
<div class="sentence">καὶ οἱ μὲν ἐγέλασαν, ἐγὼ δέ, "ἀλλ, ὦ πάτερ ἔφην, ποῖόν τι ἐστιν ὁ ἐλέφας ὃν λέγει οὗτος ὁ Γόριλλας; ποῖον δέ τι ὁ κροκόδειλος; οὐ γάρ που ἔχομεν οἴκοι, οὐδ' εἶδον ἔγωγ' ἐν Σαλαμῖνι παραπλέων."</div>
<div class="sentence">ὁ δὲ ἀνὴρ ἀπεκρίνατο ὁ εἰπὼν τὰ περὶ τοῦ πλοῦ· "ὦ παῖ, µέγιστον δὴ θηρίον ὁ ἐλέφας ὧν ἐγὼ εἶδον καὶ ἀκοῇ οἶδα."</div>
<div class="sentence">ὁ δ' Εὔμαιος ὑπολαβὼν ἔφη, "ἦ καὶ σὺ ἑόρακας τὰ θηρία;" ὁ δ' εἶπεν, "ἑόρακα· καὶ γὰρ ναύτης ἐγενόμην πρίν, καὶ δὴ καὶ ἔπλευσα ἐς Αἴγυπτον.</div>
<div class="sentence">ἀκούετε δή.</div>
<div class="sentence">ὁ μὲν ἐλέφας µέλας τέ ἐστι καὶ µέγας τὸ μέγεθος, ὥσπερ ὄρος, οὐ θηρίον· ἔχει δὲ δύο καμπύλους ὀδόντας, προέχουσι δ᾽ οἱ ὀδόντες ὁ μὲν ἀριστερᾶς ἐκ τοῦ στόματος ὁ δὲ δεξιᾶς· μῆκος δ' ἐστὸν ὅσον ὀργυιᾶς.</div>
<div class="sentence">ἐν µέσῳ δὲ τοῖν ὀδόντοιν ἵσταται ἡ καλουµένη προβοσκίς· ἔστι δ' αὕτη ὥσπερ δράκων μακρὸς καὶ παχύς· καὶ ταύτῃ ὥσπερ χειρὶ χρώµενος, ζητεῖ τὴν τροφήν.</div>
<div class="sentence">ὅ τι ἂν γὰρ εὕρῃ ἐμποδὼν σιτίον ἐὰν μὲν ᾖ τροφὴ ἐλέφαντος, λαβὼν εὐθὺς τῇ προβοσκίδι καταβάλλει ἐς τὸ στόµα, καὶ κατέφαγεν ἤδη.</div>
<div class="sentence">ἐὰν δὲ μὴ ἐλέφαντος ᾖ τροφή, ὀσφρόμενος ἀπέρριψεν.</div>
<div class="sentence">ἐπικάθηται δέ τις ἐπὶ τοῦ νώτου ὥσπερ ἱππεύς, ἔχων μαστῖγα μὲν οὔ, πέλεκυν δὲ σιδηροῦν· καὶ τῷ πελέκει παίει τὴν κεφαλὴν τοῦ θηρίου, ὥστε στρέφειν αὐτὸν ὅποι ἂν ἐθέλῃ.</div>
<div class="sentence">ὁ δ' ἐλέφας σαίνει τὸν ἄγοντα, καὶ φοβεῖται, καὶ τὴν φωνὴν αὐτοῦ ἔγνω, φιλάνθρωπος γάρ ἐστιν αἰεί."</div>
</div>
<div class="paragraph">
<div class="sentence">καὶ ὁ πατήρ, "βαβαί, φησί, τοῦ τέρατος.</div>
<div class="sentence">ἀλλ' εἴθ' ἔχοιμί τινα ἐλέφαντα ὥστε ἕλκειν τὸ ἄροτρον· ἀντὶ πολλῶν γὰρ ἂν εἴη βοῶν, ὡς ἔμοιγε δοκεῖ· λέγοις ἂν δὴ περὶ τοῦ κροκοδείλου· ἐοίκαμεν γὰρ καινόν τι μαθεῖν τήµερον."</div>
<div class="sentence">καὶ ὃς εἶπεν·</div>
</div>
<div class="paragraph">
<div class="sentence">"ὁ κροκόδειλος ὅμοιος μὲν ταῖς σαύραις, ἄσπερ καὶ κροκοδείλους ὀνομάζουσιν οἱ Ἴωνες· τὸ σχῆμα δ' ἐστὶ τοιόνδε.</div>
<div class="sentence">μῆκος µέν ἐστι ὅσον δώδεκα ποδῶν, εὗρον δ' οὐ κατὰ λόγον, δορὰν δ' ἔχει φολίσιν κεκοσµηµένην, σκληρὰν δ' ὥσπερ τῆς χελώνης.</div>
<div class="sentence">οἱ δὲ πόδες τέτταρες ὄντες κεκύρτωνται ὀλίγον, ὥσπερ καὶ οἱ τῆς χελώνης· οὐρὰ δὲ μακρὰ καὶ ταχεῖα καὶ ὁμοῖα τῷ ἄλλῳ σώματι.</div>
<div class="sentence">φοβερώτατον δὲ πάντων ἐστὶ τὸ στόμα· ὅταν γὰρ χάνη, ὅλη ἡ κεφαλὴ στόμα γίγνεται, αἴρεται δὲ ἡ ἄνωθεν γένυς µέχρι ὤμων, ἔνεισι δ' ἐν τῷ στόµατι ὀδόντες μύριοι, ὄντες ὥσπερ ἄκανθαι ἢ πριόνων αἰχμαί."</div>
</div>
<div class="paragraph">
<div class="sentence">καὶ ἐγὼ ἐφοβούμην μὲν ἀκούων, αἰσχυνθεὶς δέ, ἵνα λάθοιµι, εἶπον· "μορµώ, δάκνει κροκόδειλος."</div>
<div class="sentence">ὁ δὲ ἠμείβετο, "δάκνει δή, ὦ παῖ· καὶ γὰρ ἂν ἐγκάψειεν ἂν τήν γε σὴν κεφαλὴν ὥσπερ κἀγὼ ᾠόν.</div>
<div class="sentence">ὁ δὲ ἵππος ὁ ποτάμιος φύσιν παρέχεται τοιάνδε· τετράπους ἐστί, δίχηλος, ὁπλαὶ βοός σιµός, λοφιὰν ἔχων ἵππου, χαυλιόδοντας φαίνων, οὐρὰν ἵππου καὶ φωνήν· μέγεθος, ὅσον βοῦς ὁ μέγιστος· τὸ δέρµα δ' αὐτοῦ οὕτω δή τι παχύ ἐστι, ὥστε αὖον γενομένον ξυστὰ ποιεῖσθαι ἀκόντια ἐξ αὐτοῦ."</div>
</div>
<div class="paragraph">
<div class="sentence">καὶ τέως μὲν ἄσμενος ἤκουεν ὁ πατήρ µου· ἐπειδὴ δὲ ὁ ἄνθρωπος ἤρχετο λέγειν περὶ ἵππου ποταµίου, καὶ τέλος ἐφαίνετο οὐδέν, μετὰ ταῦτ' ἔφη βαρυνόμενος· "ἀλλ' ὦ οὗτος, δεινὸν μὲν δὴ ὁ κροκόδειλος, δεινότερον δ' ἡ ἁλώπηξ ἡ παρ' ἡμῖν· ἐνίκησε γὰρ τὸν κροκόδειλον τῷ νῷ."</div>
<div class="sentence">ὁ δὲ ἔφη, "πῶς δή, ὦ ξένει;" καὶ ἠμείψατο ὁ πατήρ· "ἀλώπηξ καὶ κροκόδειλος περὶ εὐγενείας ἤριζον.</div>
<div class="sentence">καὶ ὁ μὲν κροκόδειλος πολὺν κόµπον ἐκόμπαζε καὶ θαυμασίως ὡς ἐσεμνύνετο, λέγων περὶ τῶν προγόνων ὡς ἐγένοντο λαμπρότατοι· ἡ δ' ἀλώπηξ ὑπολαβοῦσ' ἔφη, 'ὦ οὗτος, λαμπροὶ μὲν δὴ οἱ σοὶ πρόγονοι, αὐτὸς δὲ σὺ δοῦλος πάλαι· μαρτυρεῖ γάρ τοι τὸ δέρµα, φέρον τὰ στίγµατα 10 τῶν μαστίγων."</div>
</div>
<div class="paragraph">
<div class="sentence">καὶ ἐγὼ εἶπον, "εἦ μ' ἀνέμνησας, ὦ πάτερ, μῦθον τινὸς ὅνπερ ἡ µήτηρ διηγεῖτο ἡμῖν, ἐν ᾧ ἔστρεφε τὸν ἄτρακτον χειμῶνος.</div>
<div class="sentence">ἀλώπηξ γάρ τις ἔπεσεν εἰς φρέαρ βαθύ, οὐδ' εἶχεν ὅπως ἀναβήσεται.</div>
<div class="sentence">τράγος δὲ διψῶν καὶ ζητῶν ὕδωρ, προσῆλθε πρὸς τὸ φρέαρ, καὶ ὁρῶν καταβᾶσαν τὴν ἀλώπεκα, ἠρώτα πότερον καλὸν εἴη, τὸ ὕδωρ τὸ ἐν τῷ φρέατι.</div>
<div class="sentence">ἡ δ' ἀλώπηξ ἐπῄνει κάρτα τὸ ὕδωρ, ὡς χρηστὸν εἴη, καὶ παρῄνει καταβῆναι· ὁ δὲ κατεπήδησεν.</div>
<div class="sentence">ἐπεὶ δ' ἔσβεσε τὴν δίψαν ὁ τράγος, ἐσκοπεῖτο ὅπως ἀναβήσεται πάλιν· καὶ ἠρώτα τὴν ἀλώπεκα, τί δεῖ ποιεῖν; ἡ δ' ἔφη, 'ῥᾴδιον δή· προσέρεισον γὰρ σὺ τοὺς ἐμπροσθίους πόδας τῷ τοίχῳ, καὶ στῆθι ὀρθός, καὶ ἔγκλινον τὰ κέρατα· ἐγὼ δὲ ἀναβήσοµαι διὰ τοῦ σοῦ νώτου, ἀναβᾶσα δ' ἀνελκύσω ἔξω καὶ σέ.'</div>
<div class="sentence">ὁ δ' οὕτως ποιεῖ· ἡ δ' ἠλώπηξ ἐπὶ τὰ νῶτα ἀναβαίνει πηδήσασα, καὶ ἐντεῦθεν ἐπὶ τὰ κέρατα, καὶ ἰδοὺ κάθηται ἐπὶ τοῦ χείλους τοῦ φρέατος.</div>
<div class="sentence">καὶ μὴν ἀπῄει γ' εὐθύς· ὁ δὲ τράγος ἐβόα, 'ὦ τρισκαταράτη, ποῖ φεύγεις, ὑποσχομένη κἄμ' ἀνελκύσαι; ἡ δ' ἐπιστραφεῖσα, 'ὦ οὗτος, φησίν, εἰ νοῦν εἶχες, ὅσον καὶ τὸν πώγωνα, οὐ πρότερον ἂν κατέβης πρὶν διασκέψασθαι τὴν ἄνοδον.'</div>
<div class="sentence">"</div>
</div>
<div class="paragraph">
<div class="sentence">καὶ ἦν μὲν ἀπαντήσων ὁ ἄνθρωπος· ὁ δ' Εὔμαιος ἔφη, "ἐπίσχες, ὦ τάν.</div>
<div class="sentence">χωρεῖ γὰρ ἡ νύξ· ἅλις δὴ ἐλεφάντων, ἅλις κροκοδείλων, ἅλις ἀλωπέκων καὶ δὴ καὶ Γοριλλῶν· καιρὸς ὕπνου."</div>
<div class="sentence">καὶ ἡμεῖς ἐπαινέσαντες ἐκοιμώμεθα.</div>
<div class="sentence">τῇ δ' αὔριον ἐγώ τε καὶ ὁ πατὴρ προὔβημεν κατὰ θήραν, πολλὰ ἐπαιέσαντε τὸν Εὔμαιον τῆς φιλοξενίας.</div>
</div>
</div>
<div class="section">
  <h2 class="section-title">36. ΜΥΛΗ</h2>
<div class="paragraph">
</div>
<div class="paragraph">
<div class="sentence">ἀλεῖ μὲν ἡ µήτηρ τῇ μύλῃ ἄλευρα καὶ ἄλφιτα· ἀλοῦσα δ' ἅμ' ᾄδει·</div>
</div>
<div class="paragraph">
<div class="sentence"><blockquote>
ἄλει, μύλη, ἄλει·
</blockquote></div>
<div class="sentence"><blockquote>
καὶ γὰρ Πιττακὸς ἀλεῖ,
</blockquote></div>
<div class="sentence"><blockquote>
μεγάλης Μυτιλήνης βασιλεύων.
</blockquote></div>
</div>
<div class="paragraph">
<div class="sentence">ἐγὼ δ' ἠρώτησα· "τίς δ', ὦ μῆτερ, ἦν ὁ Πιττακός;" ἡ δὲ µήτηρ ἔφη: "ὦ παῖ Θρασύμαχε, σοφός τις ἦν ὁ Πιττακὸς ἐν τοῖς µάλιστα.</div>
<div class="sentence">ἦν δ' ἄρα τις Κροῖσος, βασιλεὺς ὢν τῆς Λυδίας, ὃς κατεστρέψατο πάντας τοὺς ἐν Ἀσίᾳ· καταστρεψάµενος δὲ τούτους ἐν νῷ εἶχε καταστρέψασθαι καὶ τοὺς ἐν ταῖς νήσοις.</div>
<div class="sentence">καὶ ἔτυχεν ὁ Πιττακὸς ὢν παρὰ Κροίσῳ ἐν Λυδίᾳ· ἠρώτησε δ' ὁ Κροῖσος τὸν Πιττακόν, εἴ τι εἴη νεώτερον περὶ τὴν Ἑλλάδα.</div>
<div class="sentence">ὁ δὲ Πιττακός, 'ὦ βασιλεῦ, ἔφη, νησιῶται ἵππους συνωνοῦνται µυρίους, ἔχοντες ἐν νῷ ἐς Σάρδεις τε καὶ ἐπὶ σὲ στρατεύεσθαι.'</div>
<div class="sentence">ὁ δὲ Κροῖσος, ἐλπίσας λέγειν ἐκεῖνον ἀληθῆ, εἶπεν, 'εἰ γὰρ τοῦτο θεοὶ ποιήσειαν ἐπὶ νοῦν νησιώταις ἐλθεῖν ἐπὶ Λυδοὺς σὺν ἵπποις.'</div>
<div class="sentence">ὁ δ' ὑπολαβὼν ἔφη, 'ὦ βασιλεῦ, προθύµως µοι φαίνῃ εὔξασθαι νησιώτας ἱππευομένους λαβεῖν ἐν ἠπείρω· νησιώτας δὲ τί δοκεῖς εὔχεσθαι ἄλλο, ἢ λαβεῖν Λυδοὺς ἐν θαλάττῃ, ἵνα τίσωνταί σε ὑπὲρ τῶν ἐν ἠπείρῳ, οὓς σὺ δουλώσας ἔχεις;' κάρτα δ' ἤσθη ὁ Κροῖσος τῷ ἐπιλόγῳ· καὶ πειθόµενος ἐπαύσατο τῆς ναυπηγίας."</div>
<div class="sentence">καὶ ἐγώ, "ὡς σοφὸς δή, ἔφην, ὁ Πιττακός· ἀλλὰ διὰ τί λέγεις ἀλεῖν αὐτόν;" ἡ δ', "οὐκ οἶδ' ἔγωγε, φησίν, ὦ παῖ· εἰ μὴ τύραννος ὢν ἐπίεζε τοὺς πολίτας.</div>
<div class="sentence">ἐπῄνει δὲ τὴν µύλην, διότι ἐν μικρῷ τόπῳ εὖ ἔστι γυμνάζεσθαι.</div>
<div class="sentence">ἦν δὲ τις τῶν ἑπτὰ καλουµένων σοφῶν· καὶ δὴ καὶ εἶπε συγγνώµην τιμωρίας κρείττονα, ὥστ' οὐ πέποιθα πιεσθῆναι ὑπ' αὐτοῦ τοὺς πολίτας."</div>
<div class="sentence">"οἱ δ' ἄλλοι τῶν ἑπτά, ἔφην ἐγώ, τίνες ἦσαν, ὦ μῆτερ;" ἡ δ' ἔφη, "Κλεόβουλος Λίνδιος, Χίλων Λακεδαιµόνιος, Περίανδρος Κορίνθιος, Σόλων Ἀθηναῖος, Βίας Πριηνεύς, Θαλῆς Μιλήσιος."</div>
<div class="sentence">κἀγὼ ἔφην, "ὦ μῆτερ, λέγοις ἄν µοι περὶ τούτων."</div>
<div class="sentence">ἡ δ' ἀπεκρίνατο, "μηδὲν ἄγαν, ὦ παῖ· ἅλις περὶ τῶνδε.</div>
<div class="sentence">χρὴ γὰρ ἀλεῖν· ὡς ἄνευ τοῦ ἀλεῖν οὐ γίγνεται ἄλφιτα, ἄνευ δ' ἀλφίτων οὐ μᾶζα, καὶ λέγουσα ἤλει αὖθις, καὶ ἀλοῦσα ᾖδεν·</div>
</div>
<div class="paragraph">
<div class="sentence">"ἄλει, µύλη, ἄλει·</div>
</div>
<div class="paragraph">
<div class="sentence">καὶ γὰρ Πιττακὸς ἀλεῖ</div>
</div>
<div class="paragraph">
<div class="sentence">μεγάλης Μυτιλήνης βασιλεύων.\</div>
<div class="sentence">"</div>
</div>
</div>
<div class="section">
  <h3 class="section-title">37. ΧΕΙΜΩΝ</h3>
<div class="paragraph">
</div>
<div class="paragraph">
<div class="sentence">τοῦ χειμῶνος ἡ µήτηρ οἴκοι κάθηται, διδάσκει δὲ τὴν Ἑλένην ἔριά τε ξαίνειν καὶ στρέφειν ἄτρακτον· καὶ μὴν πολλάκις γ' ἡμῖν λέγει μύθους περὶ τῶν πάλαι.</div>
<div class="sentence">νεωστὶ οὖν ἐπεπήγει μὲν ὁ κρύσταλλος ἔξω καὶ λαβροὶ χειμάρροι κατέρρεον· αἱ δὲ βόες ἐπὶ φάτναις ἄχυρον ἔτρωγον καὶ οἱ αἶγες καὶ τὰ πρόβατα φυλλάδας ἐν τοῖς σηκοῖς, καὶ οἱ ὕες ἐν συφεῷ βαλάνους.</div>
<div class="sentence">ἡμεῖς δ' ἔνδον ἐκαθήμεθα, αἱ μὲν γυναῖκες λίνον κλώθουσαι, ἐγὼ δ' ἐμηχανησάμην παγίδας ὡς ληψόμενος ὄρνιθας.</div>
<div class="sentence">ὁ δ' ἀδελφὸς ἠρέθιζέ µέ πως, ὥστ' ἀναστὰς ῥαπίζω αὐτὸν κατὰ κόρρης.</div>
<div class="sentence">εἶπε δ' ἡ µήτηρ, "μὴ μή, ὦ παῖ· οὐ γὰρ χρεὼν ἐρίζεσθαι ἀδελφούς.\</div>
<div class="sentence">" "ἀλλ', ὦ μῆτερ, ἦν δ' ἐγώ, ἐνοχλεῖ μ' ἔχων ὁ µαστιγίας."</div>
<div class="sentence">ὁ δ' ἔκλαιεν.</div>
<div class="sentence">ἡ δ' εἶπεν, "εὐφημεῖτε, καὶ ἀκούετε μῦθον.</div>
<div class="sentence">γεωργός τις ἦν, δύο παιδίω ἔχων· τὼ δὲ παῖδε ἠριζέσθην αἰεί, οὐδ' ἠδύνατο ὁ πατὴρ διαλλάττειν αὐτώ.</div>
<div class="sentence">µετεπέµψατο οὖν ῥάβδους· λαβὼν δὲ τὰς ῥάβδους, καὶ συνδήσας ἅπαντας σχοινίῳ, ἐκέλευε τοὺς παῖδας διαρρῆξαι τὸν φάκελον· οἱ δὲ πειρασάµενοι, ὅμως οὐκ ἠδύναντο.</div>
<div class="sentence">ὕστερον δ' ὁ πατὴρ λύσας τὸν φάκελον, ἀνὰ μίαν ἔδωκε, καὶ διαρρῆξαι ἐκέλευεν· οἱ δὲ διέρρηξαν ῥᾳδίως.</div>
<div class="sentence">καὶ δὴ λέγει ὁ πατήρ· 'οὕτω καὶ ὑμεις, ὦ τέκνα µου, ἐὰν ὁμοφρονῆτε, ἀνίκητοι ἔσεσθε τοῖς πολεµίοις· ἀλλ' ἐριζόμενοι ἀλλήλοιν, ῥᾳδίως νικηθήσεσθε.'</div>
<div class="sentence">" ἐκ τούτων οὖν διαλλαττόµεθα ἐγώ τε καὶ ὁ ἀδελφός.</div>
<div class="sentence">καὶ μὴν ἡ τροφός γ' ὑπολαβοῦσ' ἔφη· "σοφώτεροι δὴ οἵδε τῶν ἐχθρῶν, οἳ ἐν μιᾷ νηῒ πλέοντες οὕτως ἤχθαιρον ἀλλήλους, ὥστε ὁ μὲν ἐπὶ τὴν πρῷραν ὥρμησεν, ὁ δ' ἐπὶ τὴν πρύμναν, καὶ ἔμενον ἐκεῖ.</div>
<div class="sentence">χειμῶνος δ' ἐπιγενομένου, καὶ τῆς νεὼς καταποντίζεσθαι μελλούσης, ὁ ἐπὶ τῇ πρύμνῃ καθήµενος ἤρετο τὸν κυβερνήτην, 'ὦ κυβερνῆτα, πότερον µέρος τῆς νεὼς μέλλει πρότερον καταποντίζεσθαι;᾽ ὁ δ' ἔφη, 'ἡ πρώρα.'</div>
<div class="sentence">καὶ ἐκεῖνος, 'ἀλλ' οὐκέτι λυπηρὸς ἔσται ὁ θάνατος ἔμοιγε, εἴγε ὁρᾶν µέλλω τὸν ἐχθρόν µοι προαποπνιγόμενον.'</div>
<div class="sentence">" ἡμεῖς δὲ γελάσαντες ἡσυχίαν ἤγομεν μετὰ ταῦτα.</div>
</div>
</div>
<div class="section">
  <h3 class="section-title">38. ΒΑΤΡΑΧΟΙ</h3>
<div class="paragraph">
</div>
<div class="paragraph">
<div class="sentence">ἔστι τις λίμνη οὐ µεγάλη πέλας τῆς οἰκίας, ἐν ᾗ πολὺς μέν ἐστι πηλός, πολλοὶ δὲ βάτραχοι.</div>
<div class="sentence">καὶ ἀκούομεν δὴ ἑσπέρας κραζόντων τῶν βατράχων.</div>
<div class="sentence">ἡ δ' Ἑλένη ἡ ἀδελφή µου ἀκούσασά ποτε τούτων, ἐκάλει τὴν.</div>
<div class="sentence">τροφόν.</div>
<div class="sentence">"ὦ τίτθη, ἦ δ' ἥ, ἄκουε δὴ τῶν βατράχων· βρεκεκεκὲξ κοὰξ κοάξ."</div>
<div class="sentence">ἡ δ' ἀπεκρίνατο, οἷον κράζουσι δή· τί δ' ἂν λέγοιεν, εἱ λάβοιεν φωνήν;" καὶ ἡ µήτηρ, "ἀλλ' οὖν εἶχόν γε πάλαι· τὸ πάλαι γὰρ συνίεσαν ἀλλήλων, οἱ ἄνθρωποι τῶν τ' ἄλλων ζῴων καὶ τῶν βατράχων, καὶ οἱ βάτραχοι τῶν ἀνθρώπων."</div>
<div class="sentence">καὶ ἐγὼ ἔφην.</div>
<div class="sentence">"λέγοις ἄν, ὦ μῆτερ, μῦθόν τιν' ἡμῖν."</div>
<div class="sentence">ἡ δὲ ἤρξατο ὧδέ πως.</div>
<div class="sentence">"τὸ πάλαι ἀναρχία ἦν ἐν τοῖς βατράχοις ἀλλ' οὐκ ἠδύνατο πλείω λέγειν· ὑπέλαβε γὰρ ἡ Ἑλένη λέγουσα,"τί δ' ἐστίν, ὦ μῆτερ ἡ ἀναρχία;" ἡ δ' εἶπε πρὸς ταῦτα· "οἶσθα δήπου δηµοκρατίαν οὖσαν Ἀθήνησι, τοῦ γε δήμου κρατοῦντος· ἀλλαχοῦ δ' ἀριστοκρατίαν, ἐὰν οἱ ὀλίγοι κρατῶσι, ἢ ὄντες γε ἢ δοκοῦντες ἑαυτοῖς εἶναι ἄριστοι· ἐὰν δὲ μηδεὶς ἄρχῃ, ὥστε ἄνευ ἀρχῆς εἶναι τὴν πόλιν, ἀναρχία δὴ αὕτη."</div>
<div class="sentence">καὶ μετὰ ταῦτα συνεχῶς ἔλεγε τὸν μῦθον.</div>
</div>
<div class="paragraph">
<div class="sentence">πάλαι δ' οὔν, ἀναρχία ἦν ἐν τοῖς Βατράχοις, ἐστασιάζοντο γὰρ ἀλλήλοις καὶ ἐμάχοντο καὶ ἔριν ἐποιοῦντο ὥσπερ ἐνίοτε οἵ σοί γ' ἀδελφοὶ ποιοῦνται.</div>
<div class="sentence">διὰ ταῦτ' οὖν πρέσβεις ἔπεμψαν, ἱκετεύοντες τὸν Δία σφι παρασχεῖν βασιλέα.</div>
<div class="sentence">καὶ ὁ Ζεύς, ὃς ᾔδη µώρους ὄντας τοὺς βατράχους, ξύλον ἔπηξεν ἐν µέσῃ τῇ λίμνῃ.</div>
<div class="sentence">αὐτίκα δὺ οἱ βάτραχοι φοβούμενοι ἔκρυψαν ἑαυτούς, καταδύοντες ἐς τὰ βάθη.</div>
<div class="sentence">χρόνου δ' ἐγγιγνομένου, ὡς ἀκίνητον ἑώρων τὸ ξύλον θαρσήσαντες ἤδη ἀνέκυψαν· μετ' ὀλίγον δὲ καὶ καταφρονήσαντες ἐπέβησάν τε καὶ ἐκάθηντο ἐπὶ τοῦ ξύλου.</div>
<div class="sentence">καὶ συλλόγου γενομένου τῶν βατράχων, εἷς τις τῶν γεραιτέρων βοᾷ µεγάλῃ τῇ φωνῇ· μορμὼ τοῦ βασιλέως· καὶ ἅμα ὀρχεῖται ἐπὶ τοῦ ξύλου.</div>
<div class="sentence">οἱ δὲ ἄλλοι θορυβοῦντες ἐβόων, 'ἄλλους πέµψωµεν πρέσβεις καὶ αἰτῶμεν ἄλλον βασιλέα ἀληθινόν, ὅστις ἔμψυχός τ' ἔσται καὶ παύσει τὴν ἀναρχίαν ἡμῶν.'</div>
<div class="sentence">καὶ δὴ καὶ ἅμ' ἔπος ἅμ' ἔργον· πέμπουσι πρέσβεις, αἰτοῦσι βασιλέα ἄλλον· ὁ δὲ Ζεὺς δίδωσιν αὐτοῖς πελαργόν.</div>
<div class="sentence">βασιλεὺς δὲ γενόμενος ὁ πελαργὸς ἐπὶ τοῦ ξύλου κάθηται, θρόνῳ χρώμενος, καὶ καθ' ἡμέραν τρεῖς κατεσθίει τῶν βατράχων, ἕων ἀπώλοντο πάντες.</div>
<div class="sentence">ἔπειτ' ἐπαύσθη ἡ ἀναρχία.\</div>
<div class="sentence">" πρὸς ταῦτ' εἶπον ἐγώ, "οὐ μὲν οὖν ἐπαύσθη· σύλλογον γὰρ ποιησάµενοι καὶ νῦν κράζουσιν ἄναξ, ἄναξ."</div>
</div>
</div>
<div class="section">
  <h3 class="section-title">39. ΠΑΙΔΙΑ</h3>
<div class="paragraph">
</div>
<div class="paragraph">
<div class="sentence">ἱλαρὸς δὴ ὁ βίος, παιδιαῖς γὰρ χρώμεθα πολλαῖς καὶ παντοδαπαῖς· ὧν τὰς μὲν εἶπον ἤδη ὁποῖαί εἶσιν, τὰς δὲ ἐρῶ νῦν.</div>
</div>
<div class="paragraph">
<div class="sentence">ἡ μὲν δὴ ὀνομάζεται χαλκῆ μυῖα.</div>
<div class="sentence">ἑνὸς γὰρ παιδὸς τὼ ὀφθαλμὼ ταινίᾳ περισφίγγοµεν, ὥστε τυφλὸν γενέσθαι μηδὲ ὁρᾶν μηδέν· ὁ δ' οὕτως διακείµενος περιστρέφεται κηρύττων, '"χαλκῆν μυῖαν θηράσω," οἱ δ' ἄλλοι βοῶσι "θηράσεις ἀλλ' οὐ λήψει·" ἅμα δὲ βοῶντες παίουσιν αὐτὸν σκύτεσι βυβλίνοι, ἕως ἄν τινος αὐτῶν λάβηται.</div>
</div>
<div class="paragraph">
<div class="sentence">ἡ δὲ καλεῖται διελκυστίνδα.</div>
<div class="sentence">διανέμονται ἐν ταύτῃ οἱ παῖδες ἐν δύο μοίρας, ἔχονται δ' ἀμφότεροι σχοινίου μεγάλου, ἕτεροι ἐναντίον ἑτέρων· νικῶσι δ' ὁπότεροι ἂν ἑλκύσωσι τοὺς ἑτέρους παρ' ἑαυτούς.</div>
</div>
<div class="paragraph">
<div class="sentence">ἄλλη δὲ χυτρίνδα· ὁ μὲν ἐν µέσῳ κάθηται καὶ καλεῖται χύτρα· οἱ δὲ τίλλουσιν αὐτὸν ἡ κνίζουσιν ἢ παίουσι περιθέοντες.</div>
<div class="sentence">στρέφεται δ' ὁ ἐν µέσῳ αἰεί, καὶ πειρᾶται λαβέσθαι τινός· οὗ δ' ἂν λάβηται, οὗτος κάθηται ἐν µέσῳ ἀντ' αὐτοῦ.</div>
</div>
<div class="paragraph">
<div class="sentence">ἔστι δ' ἄλλη ἡ σχοινοφιλίνδα.</div>
<div class="sentence">ἐνταῦθα κάθηνται κύκλῳ οἱ παῖδες, εἷς δέ τις αὐτῶν σχοινίον ἔχων περιέρχεται, καὶ δὴ καὶ τίθησι λαθὼν τὸ σχοινίον παρά τινι τῶν καθηµένων· καὶ ἐὰν μὲν ἀγνοήσῃ ἐκεῖνος παρ' ᾧ τίθεται τὸ σχοινίον, περιθέων περὶ τὸν κύκλον πληγὰς λαμβάνει ὑπ' αὐτῶν· ἐὰν δὲ αἰσθάνηται, περιελαύνει τὸν θέντα τύπτων.</div>
</div>
<div class="paragraph">
<div class="sentence">ἡ δ' ἀποδιδρασκίνδα οὕτως πως γίγνεται.</div>
<div class="sentence">ἐν µέσῳ μὲν εἷς τις κάθηται µύων, ἢ τοὺς ὀφθαλμοὺς αὐτοῦ ἐπιλαμβάνει ἄλλος· οἱ δ' ἀποδιδράσκουσιν.</div>
<div class="sentence">ἐπειδὰν δ' ὁ ἐν µέσῳ ἀναστὰς ἐξερευνᾷ, ἔργον ἐστὶν ἑκάστῳ φθάσαι ἐλθόντι εἰς τὸν ἐκείνου τόπον.</div>
</div>
<div class="paragraph">
<div class="sentence">ἡ δ' ὀστρακίνδα, ἢ ὀστράκου περιβολή, τοιαύτη τίς ἐστι παιδιά.</div>
<div class="sentence">ἑλκυσάντων μὲν τῶν παίδων γραμμὴν ἐν µέσῳ, καὶ διανεµηθέντων, ἀφίησί τις ὄστρακον ἐπὶ τῆς γραμμῆς· τὸ δ' ὄστρακον τὴν μὲν πλευρὰν µέλαιναν ἔχει, τὴν δὲ λευκήν.</div>
<div class="sentence">καὶ οἱ ἕτεροι τῶν παίδων νοµίζουσιν ἑαυτοῖς προσήκειν τὸ λευκόν, οἱ δ' ἕτεροι τὸ µέλαν.</div>
<div class="sentence">ὥστε διώκουσί τε καὶ φεύγουσι κατὰ τὸ χρῶμα· οἱ μὲν µέλανες διώκοντες ἐὰν ἡ µέλαινα πλευρὰ φανῇ ὕπερθεν γενοµένη, οἱ δὲ λευκοὶ ἐὰν ἡ λευκή.</div>
<div class="sentence">καὶ ὃς ἂν ληφθῇ διωκόµενος, οὗτος ὄνος κάθηται.</div>
</div>
<div class="paragraph">
<div class="sentence">ἄλλοτε δὲ ἀφίεμεν ὄστρακον ὑπὲρ τὸ ὕδωρ ἐπιπολῆς, ἀριθμοῦντες ὁπόσα πηδήµατα πηδᾷ ἐν τῇ ὑπὲρ τὸ ὕδωρ ἐπιδρομῇ πρὶν καταδῦναι.</div>
<div class="sentence">οἱ δὲ πηδῶοσιν τῷ ἑτέρῳ ποδὶ µόνον, ἄραντες τὸν ἕτερον· οὗτός ἐστιν ἀσκωλιασμός, οἱ δ' ἀσκωλιάζουσιν.</div>
<div class="sentence">ἀναρρίπτουσι δὲ καὶ πέντε λίθους ἢ ψήφους ἢ ἀστραγάλους, ὥστε ἐπιστρέψαντας τὴν χεῖρα δέξασθαι τὰ ῥιφθέντα ἐπὶ τῆς ἐναντίας πλευρᾶς· ὅπερ ὀνομάζεται τὸ ὀπισθέναρ τῆς χειρός, τὸ δ᾽ ἕτερον µέρος, θέναρ.</div>
<div class="sentence">παῦτ' ἐστὶ τὰ πεντάλιθα, λέγομεν δὲ τοὺς παίζοντας πενταλιθάζειν.</div>
</div>
<div class="paragraph">
<div class="sentence">ἄλλαι δ᾽ εἰσὶ παιδιαὶ βασιλίνδα, µυΐνδα, ἀκινητίνδα, περὶ ὧν τὰ ὀνόματα δηλοῖ ἅττα ἐστίν.</div>
</div>
</div>
<div class="section">
  <h3 class="section-title">40. ΕΡΜΗΣ</h3>
<div class="paragraph">
</div>
<div class="paragraph">
<div class="sentence">ἔπαιζόν ποτε αἱ κόραι.</div>
<div class="sentence">καὶ ἐκάθητο μὲν µία τῶν κορῶν ἐν µέσῳ, αἱ δ' ἄλλαι κύκλον ποιησάµενοι ἐχόρευον, ἄδουσαι· ἡ δ' ἐν µέσω ἀντῇδεν.</div>
<div class="sentence">ἡ δ' ᾠδὴ τοιάδε.</div>
<div class="sentence">αἱ μὲν χορεύουσαι πρῶτον ᾄδουσιν·</div>
</div>
<div class="paragraph">
<div class="sentence"><blockquote>
χέλει χελώνη, τί ποιεῖς ἐν τῷ µέσῳ;
</blockquote></div>
</div>
<div class="paragraph">
<div class="sentence">ἡ δ' ἐν µέσῳ ἀντᾴδει·</div>
</div>
<div class="paragraph">
<div class="sentence"><blockquote>
μηρύομαι ἔρια καὶ κροκὴν Μιλησίαν.
</blockquote></div>
</div>
<div class="paragraph">
<div class="sentence">αἱ δ' εὐθύς·</div>
</div>
<div class="paragraph">
<div class="sentence"><blockquote>
ὁ δ' ἔκγονός σου τί ποιῶν ἀπώλετο;
</blockquote></div>
</div>
<div class="paragraph">
<div class="sentence">καὶ ἥ·</div>
</div>
<div class="paragraph">
<div class="sentence"><blockquote>
λευκῶν ἀφ' ἵππων εἰς θάλατταν ἥλατο.
</blockquote></div>
</div>
<div class="paragraph">
<div class="sentence">παιζουσῶν δὲ τῶν κορῶν, ἀναβοᾷ τις αὐτῶν, "ἰδού, χελώνη."</div>
<div class="sentence">καὶ ἀναρπάσασα θαυμάζει αὐτήν, οἵους ἔχει τοὺς πόδας καὶ τὸν τράχηλον καὶ τὴν κεφαλὴν καὶ τὸ ὄστρακον.</div>
<div class="sentence">καὶ ταῦτ' ἀκούσασ' ἡ τίτθη, "ἀλλὰ μήν, ἔφη, πάλαι γ' ἦν ἁπαλωτάτη ἡ χελώνη."</div>
<div class="sentence">αἱ δ' ἔφασαν, "ὦ θαυµασία, καὶ πῶς ἐγένετο σκληρά; λέγε δή."</div>
<div class="sentence">δ' ἔλεγεν.</div>
</div>
<div class="paragraph">
<div class="sentence">"ὁ Ζεὺς ἐγάμει τὴν Ἥραν· ηαμῶν δέ, μεγάλην ἑστίασιν ἐποιήσατο, ὥσθ ἐστιᾶν πάντα τὰ ἔφα.</div>
<div class="sentence">καὶ 30 τὰ μὲν ἄλλα ἕῴα ἐς καιρὸν παρῆν" ἡ δὲ χελώνη οὔ.</div>
<div class="sentence">τῷ ὑστεραίᾳ οὖν ἐπηρώτα ὁ ῄεὺς τὴν χέλώνην, διὰ τέ μόνη οὖκ ἦλθεν ὧν συνεστιασοµένη.</div>
<div class="sentence">ἡ δ' εἶπεν, «οἶκος φίλος, οἶκος ἄριστος ἀγανακτήσας οὖν ὁ Ζεὺς τῇ ἀμουσίᾳ τῆς χελώνης, ἐκέλευσε βαστάζει αὐτὴν 15 τὸν οἶκον ἐσαιεὶ ἐπὶ τοῦ νώτου" εἶτα ἡ µήτηρ ἔφη,"ἄμεινον τοίνυν ἂν ἦν, εἰ εἴχετο ἀεὶ τῆς αὐτῆς γνώμης ἡ χελώνη: καὶ γὰρ ἐξῆλθεν ἡ κακοδαίµων θύραζε, καὶ ἀπώλετο.</div>
<div class="sentence">ἤδη ὃ αἱ κόραι πεπαυµέναι ἦσαν τοῦ χοροῦ, καὶ ἐθεῶντο τὴν μητέρα τὴν ἐμήν, ἐν ἐλπίδι Ροὖσαι πολλῇ: ἡ δ' εὐθὺς καθηµένη ἐν µέσῳ, εἶπε τοιάδε.</div>
</div>
<div class="paragraph">
<div class="sentence">"ἔστι μὲν δὴ ὁ Ἑρμῆς, ὡς καὶ ἴστε, θεὸς μέγας καὶ φιλάνθρωπος· καὶ γὰρ ὅ τι ἂν εὕρωμεν, εὕρημα δίδωσιν ὁ Ἑρμῆς.</div>
<div class="sentence">ὁ δὲ παῖς ἐστι Διὸς καὶ Μαίας· καὶ ἐπεὶ τάχιστα ἔτεκεν αὐτὸν ἡ µήτηρ, τυλίξασα αὐτὸν ἐν σπαργάνοις ἐτίθει ἐν τῷ λίκνῳ, ὅπου καθεύδειν φιλεῖ τὰ βρέφη.</div>
<div class="sentence">ἀλλ' οὐ πολὺν χρόνον ἔκειτο ἐν τῷ λίκνῳ· ἀλλ' ἐπεὶ ᾖσθετο τὴν μητέρα καθεύδουσαν επὶ τῆς κλίνης, ἐξεπήδα εὐθύς."</div>
<div class="sentence">πρὸς ταῦτά τις τῶν κορῶν, "καὶ πῶς, ἔφη, βρέφος ἂν ὀκπηδήσειεν εὐθὺς τεχθέν;" ἡ δὲ µήτηρ µου, "ἀλλ' ἴσθι θεὸν ὄντα, ἔφη, ὦ γλυκυτάτη· οὐ γὰρ ἂν τοῦτο ποιοίη θνητὸν βρέφος.</div>
<div class="sentence">ἐκπηδήσας οὖν, ἔλαθεν ἐξελθὼν ἐκ τοῦ ἄντρου---ἐν ἄντρῳ γὰρ ἐτέχθη· καὶ ἐξήτει τὰς τοῦ Ἀπόλλωνος βοῦς.</div>
<div class="sentence">ἀλλ' ἰδού, πέλας τοῦ ἄντρου χελώνη· καὶ ἰδὼν τὴν χελώνην κάρτα ἥσθη ὁ Ἑρμῆς· καὶ ἐγέλασεν ἰδὼν σαῦλα βαίνουσαν τὴν χελώνην ῥαιβοῖς τοῖς ποσί· καὶ εἶπε, 'χαῖρε· δέχοµαι γὰρ σύμβολον καλόν.</div>
<div class="sentence">πόθεν ἠμφίεσαι τὸ αἰόλον ὄστρακον τοῦτο, ὦ χελώνη!</div>
<div class="sentence">ἀλλ' οἴσω σ' οἴκαδε λαβών, καὶ ἔσει µοι καλὸν ἄθυρμα.</div>
<div class="sentence">ἆρ' οὐκ εἶπες τῷ Διΐ, ὅτι οἶκος ἄριστος; καὶ μὴν οἴκοι γ' ἄμεινον εἶναι, ἐπεὶ βλαβερὸν τὸ θύραζε ταῦτ' εἰπών, χερσὶν ἀμφοτέραις ἄρας τὴν χελώνην οἴκαδε κοµίζει.</div>
<div class="sentence">καὶ λαβὼν µάχαιραν, ἐξέταμε τὰς σάρκας τῆς χελώνης· καὶ δέρµα βοὸς ἀμφέτεινεν, ὥστε ἠχεῖν καλῶς· εἶτ' ἐνέθηκεν ἐπ' ἄκρας τῆν χελώνης δύο κέρατε, ἔξευξε δὲ τὼ κέρατε ζυγὸν ἐπιθείς· ἐξῆψε δ' ἐκ τοῦ τε ζυγοῦ καὶ τῆ χελώνης ἑπτὰ χορδάς, ὥστε συµφώνους εἶναι.</div>
<div class="sentence">τελευτῶν δὲ πλῆκτρον λαμβάνει, καὶ ψάλλει· καὶ γίγνεται λύρα ἤδη."</div>
</div>
<div class="paragraph">
<div class="sentence">ταῦτ' ἀκούσασαι συνεκρότησαν τὰς χεῖρας αἱ κόραι· φησὶ δέ τις αὐτῶν, "ἀλλ', ὦ μάμμη, πῶς ἄρ' ἔκλεψε τὰς βοῦς; ἦ γὰρ ἔλαθε κλέψας ὁ πανοῦργος;" ἡ δ' ἀπεκρίνατο· "τί µήν; ἀλλ' ἀκούσεσθε.</div>
<div class="sentence">ὁ γὰρ Ἑρμῆς τὴν μὲν λύραν κατέθηκε κρύψας ἐν τοῖς σπαργάνοις· αὐτὸς δέ---ἑσπέρα γὰρ ἦν---ἔφθασεν ἐλθὼν πρὸς τὸν λειμῶνα, ἐν ᾧ ἐνέμοντο αἱ βόες αἱ τοῦ Ἀπόλλωνος· καὶ τῶν βοῶν ἀπέλαβε πεντήκοντα τὰς ἀρίστας· ἤλαυνε δὲ ἄγων κατὰ χῶρον ψάμμου µεστόν, τοιάνδε μηχανὴν μηχανησάµενος· τὰς μὲν ὁπλὰς ἐναντίας ἐποίησε, τάς τ' ὄπισθεν πρόσθεν καὶ τὰς πρόσθεν ὄπισθεν· ὥστε ἐπορεύοντο ἔμπαλιν· καὶ αὐτὸς ὕστατος πορευόµενος ἀνέκρουε τὰς βοῦς, ἐλαύνων ἔμπροσθεν ἑαυτοῦ.</div>
<div class="sentence">τὰ δὲ σάνδαλα τὰ ἑαυτοῦ ἐνετύλιξε κλάδοις πολλοῖς καὶ παντοίοις, ὥστε θαῦμα παρέχειν τοῖς ἰδοῦσιν· οὕτως γοῦν ἄφραστα καὶ ἄγνωστα ἦν τὰ ἴχνη.</div>
<div class="sentence">καὶ δὴ καὶ ἰδὼν ἄν τις τὰ ἴχνη ἐνόμισεν ἐξ ἐναντίου πορεύσασθαι τὰς βοῦς.</div>
<div class="sentence">καὶ ἄλλον μὲν οὐδέν εἶδεν, γέρων δέ τις ἦν ἐν τῇ ὁδῷ σκάπτων περὶ τὰς ἀμπέλους· τοῦτον τὸν γέροντα ἰδὼν ὁ Ἑρμῆς προσεῖπεν· 'ὦ γέρον, ἄμεινον μὲν ἰδόντα μὴ ἐδεῖν, καὶ ἀκούσαντα κωφὸν εἶναι, ἐὰν μὴ σὸν ἔργον ᾖ τι.'</div>
<div class="sentence">μετὰ τοῦτον οὐδέν ἄλλον εἶδεν, ἕως τὰς βοῦς εἰς αὐλὴν ἤλασεν.</div>
<div class="sentence">ἔλαμπε δ' ἡ σελήνη.</div>
<div class="sentence">ἐνθένδε συλλέγει μὲν ξύλα πολλά· καὶ λαβὼν ὄζον δάφνης, τῇ µαχαίρᾳ ἐπέλεψε· ἐπιλέψας δὲ ὀξὺν ἐποίει· καὶ καταθεὶς μὲν χαμαὶ ἄλλο τι ξύλον ξηρόν, λαβὼν δὲ ταῖς χερσὶν τὸν κλάδον, ἐπιθεὶς δ' ἐπὶ τοῦ ξύλου τὸν κλάδον, ἐδίνει ἔχων τὸν κλάδον ἀμφοτέραις ταῖς χερσίν, ὥσπερ τρύπανον δινοῦσιν οἱ τέκτονες, ἕως καπνόν τε καὶ πῦρ ἀνέδωκεν.</div>
<div class="sentence">οὕτως μέν νυν πρῶτον ἐφεῦρε τὰ πυρεῖα ὁ Ἑρμῆς.</div>
<div class="sentence">καὶ ἐπειδὴ τὸ πῦρ ἔκαιεν, ἅπτει εὐθὺς τὰ ξύλα· καὶ φλὸξ λάμπει.</div>
<div class="sentence">ἔπειτα δύο βοῦς ἐξελαύνει ἐκ τῆς αὐλῆς, καὶ σφάξει, καὶ κρέα τέμνει, καὶ ὁπτᾷ ἀμφ' ὀβελοῖς· δώδεκα ποιεῖ μοίρας τοῖς µεγάλοις θεοῖς δώδεκα οὔσι· τὰ δ' ἄλλα κατατίθησιν ἐν τῇ αὐλῆ.</div>
<div class="sentence">αὐτὸς δ' οὐκ ἐσθίει, καίπερ πεινῶν· οὐκέτι γὰρ ἤσθιε κρέας· γάλα µόνον ἔπινεν.</div>
<div class="sentence">καὶ τελευτῶν τά τε σάνδαλα προῆκεν εἰς τὸν ποταμόν καὶ τοὺς ἄνθρακας ἔσβεσεν καὶ ἀνεχώρει πρὸς τὸ ἄντρον· εἰσελθὼν δ' εἰς τὸ ἄντρον, κατεκεῖτο ἐν τῷ λίκνῳ, ἐντυλίξας ἑαυτὸν τοῖς σπαργάνοις."</div>
</div>
<div class="paragraph">
<div class="sentence">ταῦτα μέν νυν εἶπεν ἡ µήτηρ µου· ἐθαύμασαν δὲ κάρτα αἱ κόραι, οἷα ἐποίησεν ὁ Ἑρμῆς τηλικοῦτος ὤν.</div>
<div class="sentence">καὶ λέγει ἡ µήτηρ· "ὁρᾶτε, ὦ κόραι, οἷον τὸ θαῦμα τῶν θεῶν.</div>
<div class="sentence">ὁ γὰρ Ἑρμῆς, ἐῷος γεγονώς, περὶ µεσημβρίαν ἐκιθάριζε, καὶ ἑσπέριος ἔκλεψε τὰς βοῦς τοῦ Ἀπόλλωνος, ἐν τῇ αὐτῇ ἡμέρᾳ ἐν ᾗ περ ἔτεκεν αὐτὸν ἡ Μαῖα.</div>
<div class="sentence">ἀλλὰ τὰ μετὰ ταῦτα οὐχ ἧττον θαυμάσια.</div>
<div class="sentence">ἠγέρθη γὰρ ἡ Μαῖα ἐξ ὕπνου· οὐδ' ἔλαθεν αὐτὴν τὸ γενόµενον, θεὸν οὔσαν· καὶ ἰδοῦσ' αὐτὸν κείµενον ἐν τῷ λίκνῳ, ἔχοντα τῇ ἀριστερᾷ τὴν χελώνην, ἐπυνθάνετο τί γέγονε, λέγουσα τάδε.</div>
<div class="sentence">'πόθεν ἔρχῃ, ὦ ἀναιδέστατε; νῦν σε μάλ' οἶμαι δίκην δώσειν τῷ Ἀπόλλωνι, πληγὰς λαβόντα ἢ δεθέντα· ὡς μέγα κακὸν ἐφύτευσέ σ' ὁ πατήρ.'</div>
<div class="sentence">ἀμείβεαι δ' ὁ παῖς δόλια λέγων· 'μῆτερ ἐμή, τί µε πλύνεις οὕτως, νήπιον ὄντα; ὃς οὐδὲ σύνοιδ' ἐμαυτῷ κακόν, καὶ φοβοῦμαι τὴν σὴν λοιδορίαν.</div>
<div class="sentence">ἀλλ' ἴσθι μ' οὐκ αἰεὶ μενοῦντα ἐν τῷδε τῷ ἄντρῳ· ἄμεινον γὰρ συνοικεῖν τοῖς θεοῖς καὶ πλούσιον εἶναι.</div>
<div class="sentence">ἐγώ τοι κἀμαυτὸν βοσκήσω καὶ σέ· τέχνην τὴν ἀρίστην ἀσκήσω, καὶ κτήσοµαι ὅσα δίκαιὀν ἐστι κτήσασθαι οὐχ ἧττον ἢ Απόλλων.</div>
<div class="sentence">καὶ ἐὰν μὴ δῷ ὁ πατήρ, ὄμνυμι ἦ μὴν δεινότατος ἔσεσθαι κλεπτῶν.</div>
<div class="sentence">ἐὰν δέ µε ζητήσῃ ὁ Απόλλων, ἔχω δὴ ὅ τι ἀμείψομαι αὐτῷ.</div>
<div class="sentence">εἶμι γὰρ εἰς τὸν ναὸν αὐτοῦ τὸν ἐν Δελφοῖς, ἐν ᾧ πολλοί εἰσι τρίποδες καὶ λέβητες καὶ χρυσὸς πολύς, πολὺς δὲ σίδηρος, πολλὴ δ' ἐσθής· κλέψω δ' ἐκεῖθεν ἅλις, σὺ δ' ὄψει ἐὰν ἐθέλῃς.'</div>
</div>
<div class="paragraph">
<div class="sentence">"οὗτοι µέν νυν ταῦτ' ἔλεγον· ὁ δ' Απόλλων ἕωθεν ἐπὶ νομὸν ἦλθεν· ἐλθὼν δ' ἐπὶ νοµόν, εὗρε πεντήκοντά τινας βοῦς, τὰς ἀρίστας, ἀπολωλυίας ἐκ τῆς ἀγέλης.</div>
<div class="sentence">ζητῶν δὲ τὰς βοῦς ἀπαντᾷ τῷ γέροντι· καὶ πυνθάνεται ἀπὸ τοῦ γέροντος λέγων τάδε· 'ὦ γέρον, ζητῶν τὰς βοῦς ἔρχομαι· σὺ δ' ἂν λέγοις µοι, πότερόν τιν' ἄνδρ' ἑόρακας πορευόµενον μετὰ βοῶν.'</div>
<div class="sentence">ἀμείβεται δ' ὁ γέρων· 'ὦ φίλε, χαλεπὸν μὲν λέγειν ὅσα ὁρᾷ τις πάντα· πολλοὶ γὰρ ὁδοιπόροι παρέρχονται, οἱ μὲν κακὰ φρονοῦντες οἱ δὲ καλά· ἀλλ' ἐγὼ ὅλην τὴν χθὲς ἡμέραν ἔσκαπτον περὶ τὰς ἀμπέλους· ἀλλ' οἶμαι, οὐ γὰρ οἶδα σαφῶς, ἑορακέναι παῖδα, ὃς ἤλαυνε βοῦς, παῖδα νήπιον, ὦ βασιλεῦ, εἶχε δὲ ῥάβδον, καὶ τὰς μὲν βοῦς ἐξόπισθεν ἤλαυνε, ἐχούσας τὰς κεφαλὰς ἐναντίον ἑαυτοῦ.'</div>
</div>
<div class="paragraph">
<div class="sentence">"ταῦτα μὲν δὴ ἀποκρίνεται ὁ γέρων· ὁ δ' ἀκούσας θᾶττον ἤδη προὔβαινε· καὶ ἐν ὁδῷ κατενόησε τὰ ἴχνη, καὶ ἔλεγεν· 'ὦ Γῆ καὶ θεοί, οἷα ὁρῶ, ἴχνη πάλιν τετραµµένα βοῶν, καὶ δὴ καὶ ἄλλα βήµάτα, οὔτ' ἀνδρὸς ὄντα οὔτε γυναικός, οὐδὲ λύκων οὐδὲ μὴν λεόντων· ἦ που κενταύρου λέγοιμ' ἂν ταῦτα εἶναι; δεινὰ γοῦν πάντων μάλιστα.'</div>
<div class="sentence">ἑπόμενος δὲ τοῖς ἴχνεσιν, ἀφίκετο πρὸς τὸ ἄντρον.</div>
<div class="sentence">ὁ δ' Ἑρμῆς ὁρῶν προσιόντα αὐτόν, κατέδυ εἰς τὰ σπάργανα· ἐν δ' ὀλίγῳ συνήλαυνε κεφαλήν τε καὶ πόδας καὶ χεῖρας· καὶ σχῆμα μὲν ἐποίει ὡς καθεύδων, τῷ δ' ὄντι ἠγρύπνει· χελώνην δ' εἶχεν ὑπὸ μασχάλης.</div>
<div class="sentence">ἔγνω δ' ὁρῶν ὁ Ἀπόλλων τήν τε νύμφην καὶ τὸν παῖδα· καὶ ἐρευνήσας κατὰ πᾶν τὸ ἄντρον, ἔλεγε τάδε· 'ὦ παῖ, ὃς ἐν λίκνῳ κεῖσαι, µήνυέ µοι τὰς βοῦς θᾶττον· ἐπεὶ διοισόµεθα νωῒ οὐ κατὰ κόσμον.</div>
<div class="sentence">ῥίψω γάρ σε ἐς Τάρταρον λαβών.</div>
<div class="sentence">ἐς σκότον δεινὸν καὶ ἀμήχανον· ἐξ οὗ οὐκ ἔστιν ὅστις λύσει σ᾿ οὐδείς.'</div>
<div class="sentence">ἀποκρίνεται δ' ὁ παῖς, δόλια φρονῶν· 'ὦ Ἀπολλον, τί τόδε λέγεις; τί ζητεῖς βοῦς ἐνθάδε; οὐκ εἶδον, οὐκ ἐπυθόμην, οὐκ ἄλλου ἤκουσα μῦθον· οὐκ ἄν σοι μηνύσαιμ' ἔγωγε, οὐδ' εἰ μισθὸν ὑπόσχοιο.</div>
<div class="sentence">ἦ γὰρ ἔοικα ἑλατῆρι βοῶν ἐγώ; οὐκ ἐμόν γ' ἔργον τοῦτο, ἀλλὰ ὕπνος τε, καὶ γάλα καὶ σπάργανα ἔχειν, καὶ λουτρὰ θερμά.</div>
<div class="sentence">θαῦμα δ' ἂν εἴη µέγα, εἱ παῖς νήπιος βοῦς ἐλαύνοι ἀλλὰ χθὲς ἐγενόμην, ἀλλ' ἁπαλοὶ οἱ πόδες, τραχεῖα δὲ γῆ.</div>
<div class="sentence">εἰ δ' ἐθέλεις, ὄμνυμι τὴν πατρὸς κεφαλήν, ἦ μὴν μὴ κλέψαι τὰς βοῦς.'</div>
<div class="sentence">ταῦτ' ἔλεγεν ὁ Ἑρμῆς· ὁ δ' Ἀπόλλων γελάσας, 'ὦ πανοῦργε, ἔφη, ἦ πολλοὺς ἀπατήσειν σ᾿ οἴομαι, οἷα πεποίηκας ἐμέ.</div>
<div class="sentence">ἀλλ' ἐκ λίκνου κατάβα· καὶ κεκλήσῃ ἀρχηγὸς κλεπτῶν.'</div>
<div class="sentence">ὧς ἄρ' ἔλεγεν ὁ Ἀπόλλων, καὶ λαβὼν τὸν παῖδα ἔφερε ταῖς χερσίν· ὁ δ' ἐπέπταρε, οἰωνὸν χρηστόν· ὁ δ' Ἀπόλλων µειδιάσας λέγει πρὸς αὐτόν· 'θάρρει, βρέφος· τοιούτῳ γὰρ οἰωνῷ οὐκ ἔστιν ὅπως οὐχ εὑρήσω τὰς βοῦς, σὺ δέ μοι ἡγεμὼν γενήσῃ.'</div>
<div class="sentence">ταῦτ' εἶπεν· ὁ δὲ ἐκάλυψε ταῖς χερσὶν τὰ ὦτα, καὶ ἐβύα λέγων· 'ποῖ µε φέρεις, ὦ θαυμάσιε; ἦ µοι λοιδόρῃ βοῶν ἕνεκα; εἴθ' ἀπόλοιτο γένος βοῶν· οὐ γὰρ ἔκλεψα τὰς σὰς βοῦς ἔγωγε, οὐδ' ἤκουσα ὅστις ἔκλεψεν, οὐδὲ μὴν οὐδ' οἶδ' αἵτινές εἰσι βοῦς· τὸ γὰρ ὄνομα µόνον ἐπίσταμαι ἀκούσα.</div>
<div class="sentence">δός μοι δίκην καὶ δέξαι παρὰ Διὶ Κρονίωνι.'</div>
</div>
<div class="paragraph">
<div class="sentence">"ταῦτα δὴ ἐπεὶ ἀπεκρίνατο ὁ παῖς, ἀφίκοντο πρὸς τὸν Ὄλυμπον· οἱ δ' ἀθήνατοι ἦσαν ἐν τῷ Ὀλύμπῳ συλλελεγμένοι.</div>
<div class="sentence">καὶ ἔστησαν ὅ θ' Ἑρμῆς καὶ ὁ Λητοῦς υἱὸς ἔμπροσθεν τοῦ Διός· ὁ δὲ Ζεὺς ἔλεγε πρὸς τὸν Ἀπόλλωνα· 'Φοῖβε, πόθεν ἄγεις ταύτην τὴν ἄγραν; σπουδαῖον δὴ πρᾶγμα ἦλθεν ἐς ὁμιλίαν θεῶν.'</div>
<div class="sentence">ἀποκρίνεται δ' ὁ Ἀπόλλων, 'ὦ πάτερ, ἀκούσῃ μῦθον οὐ φαῦλον.</div>
<div class="sentence">τὸν παῖδα δὴ τοῦτον εὗρον ἐγώ, ὅστις ἐστίν, ἐν ἄντρῳ τῆς Κυλλήνης, οἷον οὐδείς πω ἑόρακεν ἀνθρώπων οὐδὲ θεῶν.</div>
<div class="sentence">οὗτος γὰρ κλέψας τὰς ἐμὰς βοῦς χθές, ἤλαυνεν ἑσπέριος παρ' αἰγιαλόν, στρέψας ἔμπαλιν τὰ ἴχνη οὐκ οἶδ' ὅπως· αὐτὸς δ' ἐλάσας κατέκετο ἐν τῷ λίκνω ἥσυχος, τὼ δ' ὀφθαλμὼ ὠμόργνυ ὥσπερ οὐδὲν εἰδώς, καὶ ἔλεγεν,"οὐκ εἶδον, οὐκ ἐπυθόμην, οὐκ ἄλλου ἤκουσα µῦθον, οὐδὲ μὴν οὐδ' οἶδ' ὅ τι ἐστὶν ἡ βοῦς, πλὴν τοῦ ὀνόματος µόνον.\</div>
<div class="sentence">"'</div>
</div>
<div class="paragraph">
<div class="sentence">"ὁ μέν νυν ταῦτ' εἶπεν· ὁ δ' Ἑρμῆς ἀπεκρίνατο· 'Ζεῦ πάτερ, ἐγώ σοι ἐρῶ τὴν ἀλήθειαν· νήπιος γάρ εἰμι, οὐδ' οἶδα ψεύδεσθαι.</div>
<div class="sentence">ἦλθεν εἰς ἡμετέρου ζητῶν βοῦς οὗτος, οὐδὲ μάρτυρα παρέσχεν οὐδένα· μηνύειν δέ μ' ἐκέλευεν ὑπ' ἀνάγκης, ἀπειλῶν ἦ μὴν καταβαλεῖν μ' ἐς Τάρταρον.</div>
<div class="sentence">ἀλλ' ἐγὼ χθιζὸς ἐγενόμην, ὡς καὶ αὐτὸς οἶδεν, οὐδ' ἔοικα δήπου ἐλατῆρι βοῶν.</div>
<div class="sentence">πείθου (καἱ γὰρ πατὴρ φὴς σὺ εἶναι) ὡς οὐκ ἤλασα βοῦς οἴκαδε· οὕτως ὄλβιος εἴην, ὡς οὐκ ἔβην ὑπὲρ οὐδόν· τοῦτο λέγω ἀληθῶς.</div>
<div class="sentence">οἶσθα καὶ αὐτὸς ὅτι οὐκ αἴτιός εἰμι· καὶ λέγω ἐφ' ὅρκου· οὐ μὰ τὰς πύλας τάσδε.</div>
<div class="sentence">καὶ μὴν τίσω γ' ἐκείνῳ ποτὲ τὸ ψεῦδος· σὺ δὲ βοήθει τοῖς ἥττοσιν.'</div>
</div>
<div class="paragraph">
<div class="sentence">"ταῦτ' εἶπεν ὁ Ἑρμῆς, ἐν σπαργάνοις ὤν· ἀκούσας δ' ὁ Ζεὺς µέγ' ἐγέλασε· καὶ εὐθὺς ἐκέλευσεν ἄμφω μὲν ζωτεῖν, δεῖξαι δ' Ἑρμῆν ὅπου ἔκρυψε τὰς βοῦς· ὁ δ' ἐπείθετο.</div>
<div class="sentence">ἰδὼν δὲ τὰς βοῦς ὁ Απόλλων εἶπε· 'πῶς, ὦ παῖ, ἠδύνω σφάζειν δύο βόε, νεογνὸς ὤν; θαυμάζω σε τοῦ κράτους· ἀλλ' οὐ χρή σ' αὐξάνεσθαι µέγαν.'</div>
<div class="sentence">καὶ ταῦτ' εἰπὼν ἔμελλε μὲν δεσμεύσειν αὐτόν, ὁ δὲ λαβὼν τὴν λύραν τῇ ἀριστερᾷ καὶ τῇ δεξιᾷ τὸ πλῆκτρον, οὕτως ἔψαλλε καὶ τοιοῦτο µέλος ᾖδεν, ὥσθ' ὁ Απόλλων ἐγέλασεν ἡσθείς, καὶ 'ὦ πανοῦργε, ἔφη, ἀξίαν µοι ἔδωκας τιμὴν καὶ πεντήκοντα βοῶν.</div>
<div class="sentence">πόθεν ἔχεις τὸ καλὸν τοῦτ' ἄθυρμα, καὶ πόθεν τέχνην τοιαύτην; τίς σ' ἐδίδαξεν; δόξα δὴ ἔσται σοι ἥδε, οἷον κιθαρίζεις.</div>
<div class="sentence">ἀμείβεται ὁ Ἑρμῆς· 'οὐδεὶς φθόνος, ὦ Ἄπολλον· ἰδού, δίδωµί σοι τὴν χελώνην.</div>
<div class="sentence">ᾆδε καὶ κιθάριξε, ἐπεὶ βούλει· σὺ δέ µοι δὸς κῦδος.'</div>
<div class="sentence">καὶ δὴ καὶ ἐδίδου τὴν λύραν, ἐδέξατο δ' ὁ Ἀπόλλων ἡσθείς.</div>
<div class="sentence">καὶ ὅρκον ὠμνύτην µέγαν, μὰ Στυγὸς ὕδωρ, ὁ μὲν Ἀπόλλων φίλος ἔσεσθαι τῷ Ἑρμῆ, ὁ δ' Ἑρμῆς µήποτε κλέψειν τὰ τοῦ Ἀπόλλωνος."</div>
</div>
<div class="paragraph">
<div class="sentence">τοιαῦτ' ἔλεγεν ἡ μήτηρ· αἱ δὲ κόραι πᾶσαι ἥσθησάν τε τῷ μύθῳ, καὶ δὴ καὶ ἄλλον ἠξίουν ἀκούειν.</div>
<div class="sentence">ἡ δ' οὐκ ἤθελεν· ὥρα γὰρ ἦν δείπνου.</div>
</div>
</div>
<div class="section">
  <h2 class="section-title">41. ΚΡΙΣΙΣ</h2>
<div class="paragraph">
</div>
<div class="paragraph">
<div class="sentence">ἐξήλθομεν εἰς τὰ ὄρη ἐγώ τε καὶ ὁ ἀδελφός, καὶ περὶ µεσηµβρίαν, θάλποντος τοῦ ἡλίου, ἐπαυσάμεθα παρὰ κρηνῇ· καὶ ἰδοὺ τρεῖς ἄνδρες καὶ γυνή· οἱ μὲν δύο ἄγροικοι ἦσαν, ὁ δὲ ἦν γέρων τις.</div>
<div class="sentence">ἠμφισβήτουν δὲ περί τινος πράγματος.</div>
<div class="sentence">καὶ τὰ ὀνόματα τῶν ἀνδρῶν εἰδὼς ἐρῶ· ἦσαν γὰρ οἱ ἄγροικοι Δᾶος καὶ Συρισκός, ὁ δὲ γέρων Σμικρίνης.</div>
<div class="sentence">διελέγοντο δ' ὧδε.</div>
</div>
<div class="paragraph">
<div class="sentence"><strong>Σ.</strong> ἀδικεῖς, φεύγεις τὸ δίκαιον.</div>
</div>
<div class="paragraph">
<div class="sentence"><strong>Δ.</strong> συκοφαντεῖς· οὐ δεῖ σ' ἔχειν τὰ μὴ σά.</div>
</div>
<div class="paragraph">
<div class="sentence"><strong>Σ.</strong> ἐπιτρεπτέον τινὶ περὶ τούτων ἐστί.</div>
</div>
<div class="paragraph">
<div class="sentence"><strong>Δ.</strong> βούλομαι· κρινώµεθα.</div>
</div>
<div class="paragraph">
<div class="sentence"><strong>Σ.</strong> τίς οὖν;</div>
</div>
<div class="paragraph">
<div class="sentence"><strong>Δ.</strong> ἐμοὶ μὲν πᾶς ἱκανός.</div>
</div>
<div class="paragraph">
<div class="sentence"><strong>Σ.</strong> τοῦτον λαβεῖν βούλει κριτήν;</div>
</div>
<div class="paragraph">
<div class="sentence"><strong>Δ.</strong> ἀγαθῇ τύχῃ.</div>
</div>
<div class="paragraph">
<div class="sentence"><strong>Σ.</strong> πρὸς τῶν θεῶν, ὦ βέλτιστε, μικρὸν ἂν σχολάσαις ἡμῖν χρόνον;</div>
</div>
<div class="paragraph">
<div class="sentence"><strong>Σμ.</strong> ὑμῖν; περὶ τίνος;</div>
</div>
<div class="paragraph">
<div class="sentence"><strong>Σ.</strong> ἀντιλέγομεν πρᾶγμά τι.</div>
</div>
<div class="paragraph">
<div class="sentence"><strong>Σμ.</strong> τί οὖν ἐμοὶ µέλει;</div>
</div>
<div class="paragraph">
<div class="sentence"><strong>Σ.</strong> κριτὴν τούτου ζητοῦμεν ἴσον· εἰ δή σε μηδὲν κωλύει, διάλυσον ἡμᾶς.</div>
</div>
<div class="paragraph">
<div class="sentence"><strong>Σμ.</strong> ὦ κάκιστ' ἀπολούμενοι, ἆρα δίκας λέγοντες περιπατεῖτε, διφθέρας ἔχοντες;</div>
</div>
<div class="paragraph">
<div class="sentence"><strong>Σ.</strong> ἀλλ' ὅμως, δὸς τὴν χάριν, πάτερ· βραχὺ γὰρ τὸ πρᾶγμα, καὶ ῥᾷδιον μαθεῖν.</div>
<div class="sentence">μὴ καταφρονήσῃς, πρὸς θεῶν.</div>
</div>
<div class="paragraph">
<div class="sentence"><strong>Σμ.</strong> ἐμμενεῖτε οὖν, εἰπέ μοι, οἷς ἂν δικάσω;</div>
</div>
<div class="paragraph">
<div class="sentence"><strong>Σ.</strong> πάντως.</div>
</div>
<div class="paragraph">
<div class="sentence"><strong>Σμ.</strong> ἀκούσομαι· τί γὰρ τὸ κωλῦον; σὺ πρότερος ὁ σιωπῶν λέγε.</div>
</div>
<div class="paragraph">
<div class="sentence"><strong>Δ.</strong> μικρόν γ' ἄνωθεν, ἵνα ᾗ σοι σαφῆ τὰ πράγµατα.</div>
<div class="sentence">ἐν τῷ δασεῖ τῷ πλησίον τούτων τῶν χωρίων ἐποίμαινον, ὦ βέλτιστε, τριακοστὴν ἴσως ταύτην ἡµέραν, αὐτὸς µόνος, καὶ εὗρον ἐκκείμενον παιδάριον νήπιον, ἔχον δέραια, καὶ τοιοῦτόν τινα κόσμον.</div>
</div>
<div class="paragraph">
<div class="sentence"><strong>Σ.</strong> περὶ τούτων ἐστίν.</div>
</div>
<div class="paragraph">
<div class="sentence"><strong>Δ.</strong> οὐκ ἐᾷ λέγειν.</div>
</div>
<div class="paragraph">
<div class="sentence"><strong>Σμ.</strong> ἐὰν λαλῇς µεταξύ, καθίζοµαί σου τῇ βακτηρίᾳ.</div>
</div>
<div class="paragraph">
<div class="sentence"><strong>Δ.</strong> καὶ δικαίως.</div>
</div>
<div class="paragraph">
<div class="sentence"><strong>Σμ.</strong> λέγε,</div>
</div>
<div class="paragraph">
<div class="sentence"><strong>Δ.</strong> λέγω.</div>
<div class="sentence">ἀνειλόμην, ἀπῆλθον οἴκαδε ἔχων αὐτά· τρέφειν ἔμελλον.</div>
<div class="sentence">ἀλλ' ἐν νυκτὶ βουλὴν διδοὺς ἐμαυτῷ, διελογιξόµην· τί μοι παιδοτρφίας καὶ κακῶν; πόθεν δ' ἐγὼ ἀναλώσω τοσαῦτα; τί φροντίδων ἐμοί; τοιουτοσί τις ἦν.</div>
<div class="sentence">ἕωθεν πάλιν ἐποίµαινον· ἦλθεν δ' οὗτος (ἔστι δ' ἀνθρακεύς) εἰς τὸν αὐτὸν τόπον, ἐκπρίσων στελέχη.</div>
<div class="sentence">πρότερον δέ µοι συνήθης ἐγεγόνει.</div>
<div class="sentence">ἐλαλοῦμεν ἀλλήλοις· ὁ δὲ σκυθρωπὸν ὄντα μ' ἰδών, "τί σύννους, φησί, Δᾶος;" "ὅτι σύννους ἐγώ; περίεργός εἰμι."</div>
<div class="sentence">καὶ λέγω αὐτῷ τὸ πρᾶγμα, ὡς εὗρον τὸ παιδάριον, ὡς ἀνειλόμην, ὁ δὲ τότε μὲν εὐθύς πρὶν πάντ' εἰπεῖν, ἐδεῖτο· "ἐμοὶ τὸ παιδίον δός· γυναῖκα γὰρ ἔχω· τεκούσῃ δ' ἀπέθανε τὸ παιδίον."</div>
</div>
<div class="paragraph">
<div class="sentence"><strong>Σμ.</strong> ἐδέου σύ γε;</div>
</div>
<div class="paragraph">
<div class="sentence"><strong>Σ.</strong> ἐδεόμην.</div>
</div>
<div class="paragraph">
<div class="sentence"><strong>Δ.</strong> ὅλην τὴν ἡμέραν κατέτριψε· δεοµένῳ καὶ πείθοντί µε, ὑπεσχόμην, ἔδωκα, ἀπῆλθε µυρία εὐχόµενος ἀγαθά· κατεφίλει τὰς χεῖρας λαβών.</div>
</div>
<div class="paragraph">
<div class="sentence"><strong>Σμ.</strong> ἐποίεις ταῦτα;</div>
</div>
<div class="paragraph">
<div class="sentence"><strong>Σ.</strong> ἐποίουν.</div>
</div>
<div class="paragraph">
<div class="sentence"><strong>Δ.</strong> ἀπηλλάγη.</div>
<div class="sentence">καὶ περιτυχών µοι ἄφνω μετὰ τῆς γυναικός, ἀξιοῖ ἀπολαμβάνειν τὰ συνεκτεθέντα τούτῳ· μικρὰ δ' ἦν ταῦτα, λῆρός τις, οὐδέν· καὶ δεινὰ πάσχειν φησίν, διότι οὐκ ἀποδίδωμι, ἀλλ' αὐτὸς ἀξιῶ ἔχειν ταῦτα.</div>
<div class="sentence">ἐγὼ δέ γ' αὐτὸν φημὶ δεῖν χάριν ἔχειν, οὗ µετέλαβεν δεόµενος.</div>
<div class="sentence">εἰ μὴ πάντα δίδωμι, τί δεῖ μέμφεσθαι; εἰ γὰρ βαδίζων ἅμ' ἐμοὶ εὗρε ταῦτα, καὶ ἦν κοινὸς Ἑρμῆς, τὸ μὲν ἂν ἔλαβεν οὗτος, τὸ δ' ἐγώ· ἀλλὰ μόνος εὗρον ἐγώ· σὺ δ' οὐ παρὼν οἴει πάντα δεῖν ἔχειν αὐτός ἐμὲ δ' οὐδέν; τὸ τέλος· δέδωκά σοι ἑκών τι τῶν ἐμῶν· εἰ τοῦτ' ἀρέσκει, καὶ νῦν ἔχε· εἰ δὲ μὴ ἀρέσκει, ἀπόδος πάλιν καὶ μηδὲν ἀδίκει.</div>
<div class="sentence">πάντα δ' οὐ δεῖ σ' ἔχειν.</div>
<div class="sentence">εἴρηκα τόν γ' ἐμὸν λόγον.</div>
</div>
<div class="paragraph">
<div class="sentence"><strong>Σ.</strong> εἴρηκεν;</div>
</div>
<div class="paragraph">
<div class="sentence"><strong>Σμ.</strong> οὐκ ἤκουσας; εἴρηκεν.</div>
</div>
<div class="paragraph">
<div class="sentence"><strong>Σ.</strong> καλῶς.</div>
<div class="sentence">οὐκοῦν ἐγὼ μετὰ ταῦτα.</div>
<div class="sentence">μόνος εὗρε τὸ παιδίον οὗτοσί, καὶ πάντα ταῦθ' ἃ νῦν λέγει ὀρθῶς λέγει, ὦ πάτερ· καὶ γέγονε οὕτως· οὐκ ἀντιλέγω.</div>
<div class="sentence">δεόµενος, ἱκετεύων, λιπαρῶν ἐγὼ ἔλαβον παρ' αὐτοῦ τοῦτο· ἀληθῇ γὰρ λέγει.</div>
<div class="sentence">ποιµήν τις, πρὸς ὃν ἐλάλησεν, ἐξήγγειλέ µοι, συνευρεῖν αὐτὸν ἅμα κόσμον τινά· ἐπὶ τοῦτον τὸν κόσμον ὦ πάτερ, πάρεστιν αὐτὸς ὁ παῖς.-</div>
<div class="sentence">--τὸ παιδίον δός μοι, γύναι.-</div>
<div class="sentence">--οὗτός σ' ἀπαιτεῖ, ὦ Δᾶε, τὰ δεραια καὶ γνωρίσματα· ἑαυτῷ γάρ φησι ταῦτ' ἐπιτεθῆναι κόσμον, οὐ σοὶ διατροφήν.</div>
<div class="sentence">νῦν, βέλτιστε, γνωστέον σοι ταῦτα, ὡς ἐμοὶ δοκεῖ· πότερον δεῖ ταῦτα, ἅττα ποτ' ἐστί, τηρεῖσθαι, κατὰ τὴν δόσιν τῆς μητρός, ἕως ἂν ἐκτραφῇ τὸ παιδίον· ἢ τὸν κλέψαντα ἔχειν τἀλλότρια, εἰ καὶ πρῶτος εὗρεν.</div>
<div class="sentence">τί οὖν οὐκ ἀπῄτουν ταῦτα τότε, ὅτ' ἐλάμβανον τὸ παιδίον; οὔπω ᾔδη εὑρημένα.</div>
<div class="sentence">ἥκω δὲ καὶ νῦν οὐκ ἐμαυτοῦ γ' ἕνεκα ἀπαιτῶν οὐδέν· ποῦ δὲ κοινὸς Ἑρμῆς, ὅπου πρόσεστι σῶμα ἀδικούμενον; οὔκ ἐστιν εὕρεσις αὕτη, ἀλλ' ἀφαίρεσις.</div>
<div class="sentence">βλέψον δὲ κἀκεῖ, πάτερ· ἴσως οὑτοσὶ γενναῖός τίς ἐστι τὸ γένος, ὑπὲρ ἡμᾶς, καὶ ἐν ἐργάταις τραφεὶς ὑπερόψεται ταῦτα, καὶ τολμήσει ἐλεύθερόν τι ποιεῖν, θηρᾶν λέοντας, βαστάζειν ὅπλα, τρέχειν ἐν ἀγῶσιν.</div>
<div class="sentence">ἆρ' οὐ Νηλέα τινὰ καὶ Πελίαν εὗρε πρεσβύτης ἀνὴρ αἰπόλος, ἔχων διφθέραν οἵαν καὶ ἐγὼ νῦν; ὡς δ' ᾖσθετο αὐτοὺς κρείττονας ἑαυτοῦ ὄντας, λέγει τὸ πρᾶγμα, ὡς εὗρεν, ὡς ἀνείλετο.</div>
<div class="sentence">ἔδωκε δ' αὐτοῖς πηρίδιον γνωρισμάτων, ἐξ οὗ µαθόντες τὰ καθ' αὐτοὺς σαφῶς, ἐγένοντο βασιλῆς, οἱ πρότερον ὄντες αἰπόλοι.</div>
<div class="sentence">εἰ δ' ὁ Δᾶος ἐκλαβὼν ἐκεῖνα ἀπέδοτο, ἵνα κερδάνειε δραχμὰς δώδεκα, ἀγνῶτες ἂν διετέλουν ὄντες τὸν πάντα χρόνον, οἱ τηλικοῦτοι ὄντες καὶ τοιοῦτοι τὸ γένος.</div>
<div class="sentence">οὐ δὴ καλῶς ἔχει τὸ μὲν σῶμα ἐκτρέφειν ἐμέ, τὴν δὲ σωτηρίας ἐλπίδα λαβόντα Δᾶον ἀφανίσαι, πάτερ.</div>
<div class="sentence">πολλάκις διὰ γνωρίσματα ἔσωσέ τις ἀδελφὸν ἢ μητέρα.</div>
<div class="sentence">ἔστιν ἐπισφαλὴς φύσει ὁ βίος, πάτερ, ἁπάντων· ὥστε μετὰ προνοίας δεῖ τηρεῖν τὰ τοιαῦτα.</div>
<div class="sentence">ἀλλά, φησίν, ἀπόδος, εἰ μὴ ἀρέσκει.</div>
<div class="sentence">τοῦτο γὰρ οἴεταί που ἰσχυρόν τι ἔχειν πρὸς τὸ πρᾶγμα.</div>
<div class="sentence">οὔκ ἐστι δίκαιον, εἴ τι τῶν τούτου δεῖ σ' ἀποδιδόναι, καὶ τοῦτον πρὸς ζητεῖ λαβεῖν, ἵνα ὠσφαλέστερον πονηρὸς γένῃ.</div>
<div class="sentence">εἴρηκα· κρῖνον ὅ τι δίκαιον νομίζεις.</div>
</div>
<div class="paragraph">
<div class="sentence"><strong>Σμ.</strong> ἀλλὰ ῥάδιόν ἐστι κρίνειν.</div>
<div class="sentence">πάντα τὰ συνεκκείµενα τοῦ παιδίου ἐστί· τοῦτο γιγνώσκω.</div>
</div>
<div class="paragraph">
<div class="sentence"><strong>Δ.</strong> καλῶς· τὸ παιδίον δέ;</div>
</div>
<div class="paragraph">
<div class="sentence"><strong>Σμ.</strong> οὐ μὰ Δία γνώσομαι εἶναι τὸ παιδίον τοῦ νῦν ἀδικοῦντος, ἀλλὰ τοῦ βοηθοῦντος.</div>
</div>
<div class="paragraph">
<div class="sentence"><strong>Σ.</strong> πόλλ' ἀγαθά σοι γένοιτο.</div>
</div>
<div class="paragraph">
<div class="sentence"><strong>Δ.</strong> δεινή γ' ἡ κρίσιν, νὴ τὸν Δία τὸν Σωτῆρα· πάνθ' εὑρὼν ἐγὼ πάντα περιέσπασµαι, ὁ δ' οὐχ εὑρὼν ἔχει.</div>
<div class="sentence">οὐκοῦν ἀποδιδῶ;</div>
</div>
<div class="paragraph">
<div class="sentence"><strong>Σμ.</strong> φημί.</div>
</div>
<div class="paragraph">
<div class="sentence"><strong>Δ.</strong> δεινή γ' ἡ κρίσις, ἢ μηδὲν ἀγαθόν µοι γένοιτο.</div>
</div>
<div class="paragraph">
<div class="sentence"><strong>Σμ.</strong> φέρε ταχύ.</div>
</div>
<div class="paragraph">
<div class="sentence"><strong>Σ.</strong> ὦ Ἡράκλεις, οἷα πέπονθα.</div>
</div>
<div class="paragraph">
<div class="sentence"><strong>Σµ.</strong> τὴν πήραν λαβὲ καὶ δεῖξον.</div>
</div>
<div class="paragraph">
<div class="sentence"><strong>Δ.</strong> βραχὺ πρόσμεινον, ἱκετεύω σ', ἵν' ἀποδῶ.</div>
<div class="sentence">τί γὰρ ἐγὼ ἐπέτρεψα τούτῳ;</div>
</div>
<div class="paragraph">
<div class="sentence"><strong>Σμ.</strong> δός ποτ', ἐργαστήριον.</div>
</div>
<div class="paragraph">
<div class="sentence"><strong>Δ.</strong> αἰσχρά γ' ἐστὶν ἃ πέπονθα.</div>
</div>
<div class="paragraph">
<div class="sentence"><strong>Σ.</strong> πάντ' ἔχεις;</div>
</div>
<div class="paragraph">
<div class="sentence"><strong>Σμ.</strong> οἴομαί γε δή, εἰ µή γέ τι καταπέπωκε, ἐν ᾧ ἔλεγον τὴν δίκην, ὡς ἡλίσκετο.</div>
</div>
<div class="paragraph">
<div class="sentence"><strong>Σ.</strong> οὐκ ἂν ᾠόμην.</div>
<div class="sentence">ἀλλ' εὐτύχει, βέλτιστε.</div>
</div>
<div class="paragraph">
<div class="sentence"><strong>Δ.</strong> ἀδίκου πράγµατος, ὦ Ἡράκλεις· οὔκ ἐστι δεινή γ' ἡ κρίσις;</div>
</div>
<div class="paragraph">
<div class="sentence"><strong>Σ.</strong> οἴμωζε καὶ βάδιζε.</div>
</div>
<div class="paragraph">
<div class="sentence">ἡμεῖς δὲ ἀκούσαντες ταῦία ἐπῃνοῦμεν τὸν Σμικρίνην ὡς εὖ κρίνοντα τὴν δίκην· καὶ ἀπηλλάγημεν οἴκαδε.</div>
</div>
</div>
<div class="section">
  <h3 class="section-title">42. ΠΑΝΑΘΗΝΑΙΑ</h3>
<div class="paragraph">
</div>
<div class="paragraph">
<div class="sentence">τὰ Παναθήναια τὰ μεγάλα ἀνὰ τέτταρα ἔτη γίγνεται, πέµπτῳ δὴ ἔτει, ὡς νομίζοµεν οἱ Ἕλληνες, ἔστιν ἀγὼν μουσικῆς, ἐν ᾧ οἱ ῥαψῳδοὶ λέγουσι τὰ τοῦ Ὁμήρου, καὶ κιθαρῳδοὶ κιθαρίουσι καὶ αὐλῳδοὶ αὐλοῦσιν· ἔστι δὲ γυμνικὸς ἀγών, παίδων, ἀγενείων, ἀνδρῶν· ἀγωνίζονται δ' οἱ μὲν παῖδες οὐ πλέον ἢ ἐκκαίδεκα ἔτη γεγονότες, οἱ δ' ἀγένειοι μεχρὶ τῶν εἴκοσιν, οἱ δ' ἄνδρες πλέον τῶν εἴκοσιν.</div>
<div class="sentence">τούτοις δ' οἱ ἀγῶνες στάδιον, πένταθλον, πάλη, πυγµή, παγ- κράτιον, πρὸς δὲ δίαυλος, ἵππιος, ὁπλίτης.</div>
<div class="sentence">περὶ τούτων διηγήσοµαι καθ' ἕκαστα ὕστερον.</div>
<div class="sentence">ἔστι δὲ καὶ ἱππικὸς ἀγών, ὅ τ' ἀποβάτης ἀπὸ δίφρου καὶ κέλης καὶ συνωρὶς πωλικὴ καὶ ἅρμα τέλειον.</div>
<div class="sentence">ἀγωνίζονται δὲ καὶ περὶ εὐανδρίας, καί εἰσι πυρριχισταὶ καὶ λαμπαδηδροµία.</div>
<div class="sentence">μετὰ δὲ τὴν λαμπαδηδροµίαν παννυχίς ἐστιν, καὶ ὀλολύγματα τῶν πρεσβυτέρων ἱερειῶν, καὶ χοροὶ καὶ ᾠδαί.</div>
<div class="sentence">καὶ τῇ ὑστεραίᾳ ποµπή, ἣν πέµπουσιν οἱ νικήσαντες καὶ πομπῆς ἱερῶν καὶ ἱππῆς καὶ ταξίαρχοι καὶ στρατηγοὶ θαλλοφόροι, καὶ γυναῖκες κανηφόροι καὶ οἱ Ἀθηναῖοι κατὰ δήμους.</div>
</div>
<div class="paragraph">
<div class="sentence">ἐν δὲ τοῖς Παναθηναίοι ἀνατιθέασιν τῇ Ἀθήνῃ τὸν πέπλον· ὁ δὲ πέπλος κρεµάννυται ὥσπερ ἱστίον ἀφ' ἱστοῦ μεγάλης τινὸς νεώς, ἥ ἄγεται κατὰ τὰς ὁδοὺς ἐπὶ τὴν Ἀκρόπολιν.</div>
<div class="sentence">ἐνυφαντὰ δ' ἐστὶ τῷ πέπλῳ τὰ τῆς Ἀθήνης, ὧς ἐνίκησε µαχοµένη τοῖς Γίγασιν.</div>
<div class="sentence">πάντων δ' ὑστάτη ἐστὶν ἑστίασις τῶν Ἀθηναίων· καὶ δὴ καὶ ἀγὼν ναυτικὸς ἐν Πειραιεῖ.</div>
</div>
<div class="paragraph">
<div class="sentence">νῦν διηγήσοµαι τὰ περὶ τῶν ἀγώνων ἀκριβῶς καθ' ἕκαστον.</div>
</div>
<div class="paragraph">
<div class="sentence">τὸ μὲν στάδιον καὶ ἀγών ἐστι καὶ τόπος.</div>
<div class="sentence">ὁ δὲ τόπος ὁ στάδιον καλούμενος ὥσπερ θέατρὀν ἐστιν· ἔστι δ' ἑτέρωθεν ἥμισυς κύκλος (ἡ σφενδόνη καλουµένη) µακροτέρων ὄντων τῶν κεράτων, ὥστε δρόµον γενέσθαι ἐξακοσίων ποδῶν· καὶ ἐκ τοῦ ἑτέρου ἄκρου τοῖχός ἐστιν.</div>
<div class="sentence">ἑδώλια δ' ἐστὶ καὶ ἐπὶ τῆς σφενδόνης καὶ ἐπὶ τῶν κεράτων, ἐν οἷς πολὺς ὄχλος καθίζεται.</div>
<div class="sentence">ἐντὸς οὖν τοῦ τοίχου γραµµή ἐστιν ἐν τῇ γῇ, ἀφ' ἧς ἀφίενται οἱ ἀγωνιζόμενοι· βαλβὶς δ' ὀνομάζεται ἡ γραµµή.</div>
<div class="sentence">ἐν µέσῃ αὖ τῇ σφενδόνῃ τέρμα πέπηκται, ὁ καὶ καμπτὴρ λεγόμενος, περὶ γὰρ τοῦτον κάµπτουσι διαθέοντες.</div>
<div class="sentence">τοιαῦτα μὲν δὴ περὶ τοῦ τόπου· ὁ δ' ἀγὼν ὁ στάδιον καλούμενος δρόμος ἐστὶν ἁπλοῦς ἀπὸ τῆς βαλβῖδος πρὸς τὸ τέρµα.</div>
<div class="sentence">καὶ στάδιον ὀνομάζεται καὶ δρόμος.</div>
</div>
<div class="paragraph">
<div class="sentence">τὸ δὲ πένταθλον πέντε ἐνέχει ἀγῶνας, ἓν ὄν·</div>
</div>
<div class="paragraph">
<div class="sentence"><blockquote>
ἄλμα, ποδωκείαν, δίσκον, ἄκοντα, πάλην.
</blockquote></div>
</div>
<div class="paragraph">
<div class="sentence">οἱ γὰρ ἀγωνιξόμενοι ἄλλονται, τρέχουσι, πάλλουσι δίσκον καὶ ἄκοντα, καὶ παλαίουσιν.</div>
<div class="sentence">ὁ δὲ τρεῖς νικήσας τῶν πέντε ἀγώνων νικᾷ τὸ πένταθλον.</div>
<div class="sentence">τοιαῦτα μὲν δὴ περὶ τοῦ πεντάθλου καὶ τῶν πενταθλητῶν.</div>
</div>
<div class="paragraph">
<div class="sentence">οἱ δὲ παλαισταὶ ἀλείφουσιν ἑαυτοὺς ἐλαίῳ, ἵνα μὴ λάβηται αὑτῶν ὁ αἰεὶ ἀνταγωνιστής.</div>
<div class="sentence">ἵστασθον δ' ἐναντίον ἀλλήλοιν· καὶ πειρῶνται αὐτοὶ μὲν μὴ λαβὴν ἐνδοῦναι, τοῦ δ' ἑτέρου λαμβάνεσθαι.</div>
<div class="sentence">χρῶνται δὲ τέχναις πολλαῖς· ἄγχει γάρ τις ἢ ἀποπνίγει περιλαµβάνων τὸν τράχηλον· καὶ ἀγκυρίζει σκέλος τῷ ἑαυτοῦ σκέλει· καὶ ὑποσκελίζει τῷ ποδὶ ὥστε χαμαὶ πεσεῖν τὸν ἕτερον· καὶ διαλαμβάνει µέσον ἔχων· καὶ πολλαῖς πλοκαῖς χρῶνται.</div>
<div class="sentence">ὁ μέντοι τρὶς καταπαλαίσας τὸν ἕτερον, νικᾷ.</div>
<div class="sentence">ἀσκοῦσι δ' ἐν τῇ παλαίστρᾳ.</div>
</div>
<div class="paragraph">
<div class="sentence">περὶ μὲν δὴ τῆς πάλης τοιαῦτα· ἡ δ' πυγμὴ µάχη τίς ἐστι τῶν πὺξ µαχοµένων, τοῦτ' ἐστὶ συνεσπασµένοις τοῖς δακτύλοις ὥστε σφαίρας γενέσθαι τὰς χεῖρας.</div>
<div class="sentence">τῶν πυκτῶν πληγὴ γίγνεται καὶ φυλακὴ παιόντων τε καὶ φυλαττόντων ἑαυτούς ἕως ἂν ὁ ἕτερος πύκτης ἀπείπῃ.</div>
<div class="sentence">ἀσκοῦσι δὲ σκιαμαχοῦντες.</div>
</div>
<div class="paragraph">
<div class="sentence">βαρύτατον δὴ ἀγώνισμα τὸ παγκράτιον, ἅτε καὶ πὺξ µαχοµένων καὶ παλαιόντων τῶν ἀγωνιζομένων.</div>
<div class="sentence">ἔστι δ' αὕτη καὶ ὀρθία µάχη, ἑστώτων τῶν παγκρατιαστῶν, καὶ ἁλίνδησις, ἐπὶ τῇ γῇ ὄντων.</div>
<div class="sentence">μάχονται δ' ἕως ἂν ὁ ἕτερος παγκρατιαστὴς ἀπείπῃ.</div>
</div>
<div class="paragraph">
<div class="sentence">ὁ δίαυλος διπλοῦς ἐστι δρόµο, ἀπό τε τῆς βαλβῖδος ἐπὶ τὸ τέρµα, καὶ ἐπειδὰν στρέφωνται περὶ τὸ τέρµα, πάλιν ἀπὸ τοῦ τέρματος πρὸς τὴν βαλβῖδα.</div>
<div class="sentence">ὁ δ' ἵππιος διπλοῦς ἐστι δίαυλος, διαθεόντων τῶν δρομέων δὶς πρός τε τὴν βαλβῖδα καὶ πάλιν.</div>
<div class="sentence">τὸ δ' ἵππιος χρῶνται.</div>
<div class="sentence">ἀγών ἐστι καὶ ἄλλος τῶν ὁπλιτῶν πάντα τὰ ὅπλα ἐχόντων, κνηµῖδάς τε καὶ θώρακα καὶ ξίφος καὶ ἀσπίδα καὶ κόρυθα καὶ ἔγχος.</div>
</div>
<div class="paragraph">
<div class="sentence">ταῦτα μὲν δὴ περὶ τούτων· νῦν δὲ διηγήσοµαι περὶ τῶν ἱππικῶν ἀγώνων.</div>
</div>
<div class="paragraph">
<div class="sentence">πρῶτον μέν νυν ὁ ἀποβάτης ἵσταται ἐν τῷ δίφρῳ ἐξ ἀριστερᾶς, ὁ δ' ἡνιόχος ἐκ δεξιᾶς ἡνιοχῶν τοὺς ἵππους· ἐκπηδᾷ δ' ὁ ἀποβάτης ἐκ τοῦ δίφρου φεροµένων τῶν ἵππων, καὶ ἀναβαίνει πάλιν.</div>
</div>
<div class="paragraph">
<div class="sentence">ὁ δὲ κέλης ἵππος ἐστὶν ἐφ' οὗ ὀχεῖταί τις ἔφηβος· καὶ συνωρὶς πωλικὴ ζεῦγός ἁστιν ἵππων μετὰ δίφρου.</div>
<div class="sentence">τὸ δ' ἅρμα τέλειον πέτταρας ἔχει ἵππους, δύο τε ζυγίους ἐν µέσῳ ὄντας καὶ δύο σειραφόρους ὄντας ἔξω τούτων.</div>
<div class="sentence">καὶ δὴ καὶ μέγας ἐστὶ κίνδυνος καμπτόντων περὶ τὸν καµπτῆρα, μὴ θίγωσιν αὐτοῦ καὶ περιπέσωσιν.</div>
<div class="sentence">περὶ μὲν δὴ τῶν ἱππικῶν τοιαῦτα.</div>
</div>
<div class="paragraph">
<div class="sentence">ὁ δ' εὐανδρίας ἁγὼν ὧδε γίγνεται, ἐν ἑκάστῃ γὰρ φυλῆ ἐξελών τις τοὺς καλλίστους τε καὶ μεγίστους ἄνδρας, ἀποδείκνυσιν αὐτοὺς στολὴν πομπικὴν ἐνδεδυµένους· οἱ δὲ μάλιστα εὐδοκιμήσαντας νικῶσιν.</div>
<div class="sentence">καὶ μὴν οἱ πυρριχισταί γε πυρρίχην χορεύουσιν ἐν ὅπλοις, παίοντες τὰς ἀσπίδας τοῖς ξίφεσι, καὶ σχήματα πολλὰ ὀρχούμενοι.</div>
</div>
<div class="paragraph">
<div class="sentence">πάντων δὲ καινότατόν ἐστιν ἡ λαμπαδηφορία ἢ λαμπαδηδρομία.</div>
<div class="sentence">δύο µέν εἰσι στίχοι τῶν διαθεόντων, ἢ καὶ πλείους· καὶ ἑκάστου στίχου οἱ ἀγωνισταὶ τάττονται διά τινων ἀποστάσεων, ὥστ' ἀποστῆναι ἀπ' ἀλλήλων.</div>
<div class="sentence">καὶ πρῶτον μὲν ἀφίεται ὁ πρῶτος, ἔχων λαμπάδα φλέγουσαν· ἀφικόμενος δὲ ὡς τὸν δεύτερον, αὐτὸς μὲν παύεται τρέχων, τὴν δὲ λαμπάδα διαδίδωσι τῷ δευτέρῳ· καὶ μὴν ὅ γε δεύτερος, λαβὼν τὴν λαμπάδα ἐκ διαδοχῆς, ἀφίεται ὡς τὸν τρίτον· οὕτω πάντες διαδόχοι γενόμενοι τρέχουσιν· ὁ δ' ὕστατος ταχθεὶς ἀφίκεται πρὸς τὸ τέρµα.</div>
<div class="sentence">νικᾷ δ' οὗτος ὁ στίχος, οὗ ἂν ὁ τελευταῖος φθάσῃ ἀφικόμενος πρὸς τὸ τέρμα.</div>
<div class="sentence">ποιοῦσι δὲ τοῦτο καὶ ἐφ' ἵππων, διελαύνοντες Ἀθήνηθεν εἰς τὸν Πειραιᾶ.</div>
</div>
<div class="paragraph">
<div class="sentence">καὶ δὴ καὶ ἡ πομπὴ μεγαλοπρεπές τι θέαµά ἐστιν, ὥσπερ θεῶν ἐπὶ γῆς φαινομένων.</div>
</div>
</div>
<div class="section">
  <h2 class="section-title">43. ΣΥΜΠΟΣΙΟΝ</h2>
<div class="paragraph">
</div>
<div class="paragraph">
<div class="sentence">ἦν μὲν Παναθήναια τὰ μεγάλα, περὶ ὧν ἤδη ἐμνήσθην, διεξιὼν πάντα περὶ τῆς ἑορτῆς· καὶ μετὰ τὴν ἱπποδρομίαν ἐγώ τε καὶ ὁ πατὴρ---ἦν δ' ἐγώ τοι νεανίας ἤδη, ὡς καὶ εἴπον---ἐτύχομεν περιϊόντες κατὰ-ὴν πόλιν, καὶ μὴν ἐντυγχάνομέν γε τῷ Καλλικλεῖ, λελουμένῳ τε καὶ τὰς βλαύτας ὑποδεδεμένῳ· ὁ δὲ πατήρ, "ὦ Καλλίκλεις, ἔφη, ποῖ εἶ οὕτω καλὸς γεγενηµένος;" ὁ δ' εἶπεν ὅτι "ἐπὶ δεῖπνον εἰς Ἑρμογένους, ἐνίκησε γάρ, ὡς οἶσθά που, κέλητι· καὶ χθὲς μὲν αὐτὸν διέφυγον τοῖς ἐπινικίοις, φοβηθεὶς τὸν ὄχλον· ὡμολόγησα δ' εἰς τήµερον παρέσεσθαι.</div>
<div class="sentence">ταῦτα δὴ ἐκαλλωπισάμην, ἵνα καλὸς παρὰ καλὸν ἴω.</div>
<div class="sentence">ἀλλὰ σύ, ἦ δ' ὅς, πῶς ἔχειν πρὸς τὸ ἰέναι ἄκλητος ἐπὶ δεῖπνον;" καὶ ὁ πατὴρ εἶπεν, "οὕτως ὡς ἂν σὺ κελεύῃς."</div>
<div class="sentence">"ἕπου τοίνυν, ἔφη, ἵνα μὴ ὑστερῶμεν τῆς δαιτός, κατὰ τὴν παροιµίαν."</div>
<div class="sentence">εἱπόμεθα οὖν τῷ Καλλικλεῖ· ἐπεὶ δ' ἐγενόμεθα ἐπὶ τῃ οἰκίᾳ τῇ Ἑρμογένους, ἀνεῳγμένην κατελάβοµεν τὴν θύραν.</div>
<div class="sentence">καὶ παῖς τις τῶν ἔνδοθεν ἀπαντήσας, ἦγεν ἡμᾶς οὗ κατέκειντο οἱ ἄλλοι, καὶ κατελάβοµεν ἤδη µέλλοντας δειπνεῖν· εὐθὺς δ' οὖν ὡς εἶδεν ὁ Ἑρμογένης, "ὦ, φησίν, Καλλίκλεις, κατακλίνου δή.</div>
<div class="sentence">σὺ δ', ὦ Θράσυλλε, ἐς καλὸν ἥκεις, αὐτός τε καὶ τὸ µειράκιον, ἵνα συνδειπνήσητε."</div>
<div class="sentence">καὶ ὁ παῖς ἀπένιζεν ἡμᾶς ἵνα κατακεοίµεθα· μετὰ δὲ ταῦτα ἐδειπνοῦμεν.</div>
<div class="sentence">ἐν τούτῳ δὲ Φίλιππος ὁ γελωτοποιός, κρούσας τὴν θύραν, εἶπε τῷ ὑπακούσαντι εἰσαγγεῖλαι ὅστις εἴη· ὁ οὖν Ἑρμογένης ἀκούσας ταῦτα εἶπεν, "ἀλλὰ μέντοι, ὦ ἄνδρες, αἰσχρὸν στέγης γε φθονῆσαι· εἰσίτω οὖν."</div>
<div class="sentence">ὁ δὲ στὰς ἐπὶ τῷ ἀνδρῶνι ἔνθα τὸ δεῖπνον ἦν, εἶπεν "ὅτι μὲν γελωτοποιός εἰμι, ἴστε πάντες· ἥκω δὲ προθύµως, νοµίσας ἱλαρόν τι δείξειν τοῖς συνδειπνοῦσιν."</div>
<div class="sentence">"κατακλίνου τοίνυν, ἔφη ὁ Ἑρμογένης, καὶ γὰρ οἱ παρόντες ἐνδεέστεροί πως γέλωτος, ἅτε κραιπαλῶντες ἐκ τῆς προτεραίας".</div>
<div class="sentence">κατακλιθεὶς οὖν ὁ Φίλιππος γελοῖόν τι εὐθὺς ἐπεχείρει λέγειν· ὡς δ' οὐκ ἐκίνησε γέλωτα, δὶς καὶ τρὶς εἰπών, παυσάµενος τοῦ πότου, συγκαλυψάµενος κατέκειτο.</div>
<div class="sentence">καὶ ὁ Ἑρμογένης, "τί τοῦτ', ἔφη, ὦ Φίλιππε, ἀλλ' ἢ ὀδύνη σ' εἴληφε;" καὶ ὃς ἀναστενάξας, "ναὶ μὰ Δί', ἔφη, ὦ Ἑρμόγενες, µεγάλη γε· ἐπεὶ γὰρ γέλως ἐξ ἀνθρώπων ἀπόλωλεν, ἔρρει τὰ ἐμὰ πράγματα."</div>
<div class="sentence">καὶ ἅμα λέγων ταῦτα ἀπεμύττετό τε, καὶ τῇ φωνῇ σαφῶς κλαίειν ἐφαίνετο.</div>
<div class="sentence">πάντες οὖν ἐξεγέλασαν ἐπὶ τῷ οἰκτισμῷ αὐτοῦ· ὁ δ᾽ ὡς ᾔσθετο τοῦ γέλωτος, ἀνεκαλύψατό τε καὶ ἐθάρρει εὐθύς, καὶ ἐδείπνει.</div>
</div>
<div class="paragraph">
<div class="sentence">ὡς δ' ἀφῃρέθησαν αἱ τράπεζαι καὶ ἐσπείσαμεν καὶ ἐπαιανίσαμεν, ἐτραπόμεθα πρὸς τὸν πότον· ὁ δέ τις Παυσανίας λόγου τινὸς τοιούτου κατάρχει.</div>
<div class="sentence">"εἰέν, ἄνδρες, φησί, τίνα τρόπον ῥᾷστα πιόµεθα; ἐγὼ μὲν οὖν λέγω ὑμῖν, ὅτι τῷ ὄντι πάνυ χαλεπῶς ἔχω ὑπὸ τοῦ χθὲς πότου, καὶ δέοµαι ἀναψυχῆς τινος· σκοπεῖσθε οὖν τίνι τρόπῳ ἂν ὡς ῥᾷστα πίνοιµεν."</div>
<div class="sentence">ὁ οὖν Καλλικλῆς εἶπεν, "τοῦτο µέντοι εὖ λέγεις· καὶ γὰρ ἐγώ εἰμι τῶν χθὲς βεβαπτισµένων.</div>
<div class="sentence">πίνωμεν οὖν οὕτως, πρὸς ἡδονήν."</div>
</div>
<div class="paragraph">
<div class="sentence">ἔδοξεν οὖν πᾶσι πίνειν ὅσον ἂν ἕκαστος βούληται ἄνευ µέθης, ἐπάναγκες δὲ μηδὲν εἶναι.</div>
<div class="sentence">μετὰ τοῦτο δὲ ὁ Ἑρμογένης, λαβὼν τήν τε λύραν καὶ τὴν µυρρίνην, ἐστεφάνωσεν ἑαυτόν, καὶ ἤρχετο ἄδειν τὸ σκόλιον ἐκεῖνο τὸ περὶ Ἁρμοδίου·</div>
</div>
<div class="paragraph">
<div class="sentence">ἐν µύρτου κλαδὶ τὸ ξίφος φορήσω,</div>
</div>
<div class="paragraph">
<div class="sentence">ὥσπερ Ἁρμόδιος καὶ Ἀριστογείτων,</div>
</div>
<div class="paragraph">
<div class="sentence">ὅτε τὸν τύραννον κτανέτην,[^2]</div>
</div>
<div class="paragraph">
<div class="sentence">ἰσονόμους τ' Ἀθήνας ἐποιησάτην.</div>
</div>
<div class="paragraph">
<div class="sentence">τοῦτο δ' ᾄσας, ἔδωκε τῷ Καλλικλεῖ τὴν λύραν καὶ τὴν μυρρίνην, λέγων· "δέξαι σύ, ὦ τάν, καὶ ᾆδε."</div>
<div class="sentence">ὁ δὲ δεξάµενος ᾖδεν·</div>
</div>
<div class="paragraph">
<div class="sentence">φίλταθ' Ἁρμόδι', οὔ τί που τέθνηκας,</div>
</div>
<div class="paragraph">
<div class="sentence">νήσοις δ' ἐν µακάρων σέ φασιν εἶναι,</div>
</div>
<div class="paragraph">
<div class="sentence">ἵνα περ ποδώκης Ἀχιλεὺς[^3]</div>
</div>
<div class="paragraph">
<div class="sentence">Τυδεΐδην δέ φασιν Διομήδεα.[</div>
<div class="sentence">^4]</div>
</div>
<div class="paragraph">
<div class="sentence">παυσάµενος δ' ἄλλω τινὶ ἔδωκεν, οὗ λέλησμαι τοῦ ὀνόματος, ὁ δὲ τετάρτῳ, οἱ δ' ᾖσαν ταῦτ' ἐφεξῆς·</div>
</div>
<div class="paragraph">
<div class="sentence">ἐν µύρτου κλαδὶ τὸ ξίφος φορήσω,</div>
</div>
<div class="paragraph">
<div class="sentence">ὥσπερ Ἁρμόδιος καὶ Ἀριστογείτων,</div>
</div>
<div class="paragraph">
<div class="sentence">ὅτ' Ἁθηναίαις ἐν θυσίαις</div>
</div>
<div class="paragraph">
<div class="sentence">ἄνδρα τύραννον Ἴππαρχον ἐκαιγέτην.[</div>
<div class="sentence">^5]</div>
</div>
<div class="paragraph">
<div class="sentence">αἰεὶ σφῷν κλέος ἔσσεται κατ' αἶαν[^6],</div>
</div>
<div class="paragraph">
<div class="sentence">φίλταθ' Ἁρμόδιος καὶ Ἀριστογείτων,</div>
</div>
<div class="paragraph">
<div class="sentence">ὅτι τὸν τύραννον κτανέτην</div>
</div>
<div class="paragraph">
<div class="sentence">ἰσονόμους τ' Ἀθήνας ἐποιησάτην.</div>
</div>
<div class="paragraph">
<div class="sentence">οὕτως ᾖδον, καὶ πάνυ καλῶς, ἐπὶ δεξιὰ φέροντες λύραν τε καὶ µυρρίνην καὶ ποτήριον οἴνου.</div>
<div class="sentence">καὶ μετὰ ταῦτα ὁ Ἑρμογένης εἶπε πρὸς τὸν Φίλιππον· "ὦ Φίλιππε, ἔφη, προπίνω σοί."</div>
<div class="sentence">καὶ ἅμα προπίνει, καί φησι· "τί δ' ἂν σὺ φέροις εἰς μέσον ἡμῖν; ἆρ' ἔχεις αἴνιγμά τι ἤ γρίφον;" ὁ δ' ἀπεκρίνατο· "πάνυ μὲν οὖν, ὦ Ἑρμόγενες· αἰνίγματος ἤκουσα µάλ' ἀστικοῦ τοιοῦδε·</div>
</div>
<div class="paragraph">
<div class="sentence">ἀνθρώπου µέλος εἰμ'· αἰεὶ τέμνει µε σίδηρος·</div>
</div>
<div class="paragraph">
<div class="sentence">γράμματος αἱρομένου δύεται ἠέλιος.[</div>
<div class="sentence">^7]"</div>
</div>
<div class="paragraph">
<div class="sentence">καὶ οἳ ἐσίγων, σχῆμα ἀπορούντων ποιοῦντες· ὁ δὲ Φίλιππος ἡσθεὶς ἐβόα, "οὐδεὶς στοχάζεται· ποινὴ δὲ πᾶσιν ἅλμης ποτήριον."</div>
<div class="sentence">οἱ δ' ἐγέλων, ὁ δὲ πατήρ, εἰς ἐμὲ εἰσβλέψας, "οὗτος δ', ἔφη, ὁ παῖς δεινός ἐστι στοχάζεσθαι τῶν γρίφων."</div>
<div class="sentence">καὶ ἐγὼ ἐρυθριάσας, "ἀλλ', ὦ πάτερ ἔφην, ἐπεί µε κελεύεις λέγειν, δοκεῖ μοι εἶναι ὁ ὄνυξ· τῆς δὲ κεφαλῆς αἱρομένης, τοῦ οὖ, νὺξ ἤδη γίγνεται."</div>
<div class="sentence">πρὸς τοῦτ' ἐπῄνουν µε πάντες, ὁ δ' Ἑρμογένης, "δός, φησίν, αὐτῷ τὸ ἆθλον.\</div>
<div class="sentence">" καὶ ἔδοσάν µοι ταινίαν, ἣν ἀνεδησάμην περὶ τῆς κεφαλῆς.</div>
<div class="sentence">ἀλλ' ὁ Καλλικλῆς "τί ταῦτ', ἔφη, πρὸς συµπόσιον; οὐ γὰρ ἀπεῖπεν ὁ Ἡσίοδος μὴ κείρειν τοὺς ὄνυχας παρὰ δείπνῳ; λέγει γάρ που·</div>
</div>
<div class="paragraph">
<div class="sentence"><blockquote>
μηδ' ἀπὸ πεντόζοιο θεῶν ἐνὶ δαιτὶ θαλείᾳ
</blockquote></div>
<div class="sentence"><blockquote>
αὖον ἀπὸ χλωροῦ τέµνειν αἴθωνι σιδήρῳ."
</blockquote></div>
</div>
<div class="paragraph">
<div class="sentence">"πίνετε οὖν, ἔφη ὁ Ἑρμογένης, καὶ γὰρ λέγει ὁ αὐτός·</div>
</div>
<div class="paragraph">
<div class="sentence"><blockquote>
ἀρχομένου δὲ πίθου καὶ λήγοντος κορέσασθαι,
</blockquote></div>
<div class="sentence"><blockquote>
µεσσόθι φείδεσθαι· δειλὴ δ' ἐνὶ πυθµένι φειδώ."
</blockquote></div>
</div>
<div class="paragraph">
<div class="sentence">καὶ ὁ Καλλικλῆς, "εὖ γε, φησίν, ὦ συμποσίαρχε· καί σ' ἐπαινέσω δι' εἰκόνων.</div>
<div class="sentence">φημὶ γὰρ δὴ ὁμοιότατον εἶναί σε τοῖς σειληνοῖς τούτοις, οὕστινας ἐργάζονται οἱ δημιουργοὶ σύριγγας ἢ αὐλοὺς ἔχονταν, οἳ διχάδε διοιχθέντες, φαίνονται ἔνδοθεν ἔχοντες ἀγάλματα θεῶν.</div>
<div class="sentence">τὸ μὲν γὰρ εἶδος ὁμοῖος εἶ ἐκείνοις· ἔνδοθεν δ' ἔχεις τοσαῦτα ἔπη τῶν ποιητῶν ὥστε κηλεῖν τοὺς ἀκούοντας."</div>
<div class="sentence">καὶ πάνυ ηὐδοκίμι ἐπὶ τῇ εἰκόνι· ὁ δ' Ἑρμογένης, εὔκολος ὤν, οὐδὲν ὠργίσθη, καὶ οἱ ἄλλοι ἀνεθορύβησαν πάντες.</div>
</div>
<div class="paragraph">
<div class="sentence">καὶ οὐ πολὺ ὕστερον Καλλίου τὴν φωνὴν ἠκούομεν ἐν τῇ αὐλῇ---ἦν δὲ φίλος τις τοῦ Ἑρμογένους ὁ Καλλίας---µέγα βοῶντος καὶ ἐρωτῶντος "ποῦ Ἑρμογένης;" καὶ κελεύοντος ἄγειν παρ' Ἑρμογένην.</div>
<div class="sentence">ἦγε δ' αὐτὸν παρ' ἡμᾶς τις τῶν ἀκολούθων, καὶ ἦγε μεθ' ἑαυτοῦ παῖδάς τινας τῶν τὰ θαύματα ποιούντων, καὶ εὖ εἰδότων κιθαρίζειν καὶ ὀρχεῖσθαι.</div>
<div class="sentence">ὁ δ' ἐπέστη ἐπὶ τὰς θύρας ἐστεφανωμένος κίττοῦ τέ τινι στεφάνῳ καὶ ἴων, καὶ ταινίας ἔχων ἐπὶ τῆς κεφαλῆς πάνυ πολλάς, καὶ εἶπεν· "ἄνδρες, χαίρετε· ἆρα δέξεσθέ µε συµπότην, ἢ ἀπίωμεν ἀναδήσαντες µόνον Ἑρμογένην, ἐφ' ᾧπερ ἤλθομεν; ἐγὼ γάρ τοι χθὲς μὲν οὐχ οἷός τ' ἐγενόμην ἀφικέσθαι, νῦν δ' ἥκω ἐπὶ τῇ κεφαλῇ ἔχων τὰς ταινίας, ἵνα ἀπὸ τῆς ἐμῆς κεφαλῆς τὴν τοῦ σοφωτάτου καὶ καλλίστου κεφαλὴν ἀναδήσω.</div>
<div class="sentence">ἄγω δὲ καὶ ἄνδρας δυναµένους θαύματα ποιεῖν ὑμῖν πάνυ καλά.</div>
<div class="sentence">ἀλλά µοι λέγετε αὐτόθεν, εἰσίω ἢ μή; συµπίεσθε ἢ οὔ;"</div>
</div>
<div class="paragraph">
<div class="sentence">πάντες οὖν ἀνεθορύβησαν, καὶ ἐκέλευσαν εἰσιέναι καὶ κατακλίνεσθαι· ὁ δ' ἐκάλει Ἑρμογένην, καὶ περιαιρούµενος ἅμα τὰς ταινίας ὡς ἀναδήσων, καθέζετο παρ' αὐτόν· παρακαθεζόµενος δὲ ἠσπάζετό τε τὸν Ἑρμογένην καὶ ἀνέδει.</div>
<div class="sentence">οἱ δὲ παῖδες ὁ μὲν ηὔλησεν, ὁ δ' ἐκιθάριζε.</div>
<div class="sentence">μετὰ δὲ ταῦτα κύκλος εἰσηνέχθη περίμεστος ξιφῶν ὀρθῶν· εἰς οὖν ταῦτά τις τῶν παίδων ἐκυβίστα τε καὶ ἐξεκυβίστα ὑπὲρ αὐτῶν, ὥστε οἱ θεώµενοι ἐφοβοῦντο µή τι πάθῃ· εἶτα δὲ δύο τῶν παίδων ξίφη ἔχοντες µάχεσθαι ἐδόκουν.</div>
<div class="sentence">καὶ ὁ μὲν παίει τὸν ἕτερον, ὁ δὲ κατέπεσεν ὡς ἀποθανών· ἐθεασάμεθα δὲ τὸ ξίφος πεπηγµένον δὴ ἐν τῷ σώματι τοῦ παιδός, τοῦτο θεασάµενοι ἐβοῶμεν πάντες· ἀλλ' ἰδού, ἀνίσταταί τε ὁ παῖς γελῶν καὶ ἐξέλκει αὐτὸς τὸ ξίφος καὶ ἐγὼ οὐκέτι σιωπᾶν οἷός τ' ἦν, ἀλλ' εἶπον, "ὦ πάτερ, τουτὶ τί ἦν;" ὁ δὲ παῖς προὔτεινέ µοι τὸ ξίφος, καὶ ὁρῶ τοιόνδε τι.</div>
<div class="sentence">ἦν μὲν κοίλη ἡ κώπη· καὶ ὁπότε µεταστρέψαιµι τὸ ξίφος ὥστε κάτω γενέσθαι τὸν σίδηρον, κατατρέχει τοσοῦτον ὅσον ἦν τὸ µῆκος τῆς κώπης· ὁπότε δ' ἀναστρέψαιμι ἐς τοὔμπαλιν, αὖθις ὁ σίδηρος ἔσω κατεδύετο.</div>
</div>
<div class="paragraph">
<div class="sentence">εἶπε δ' ὁ Καλλίας ἐπὶ τούτῳ, "διδακτὸν ἄρα ἡ ἀνδρεία, ἐπεί γε οὗτος παῖς ὢν οὕτω τολμηρῶς ἐπὶ τὰ ξίφη ἵεται."</div>
<div class="sentence">ὁ δὲ πατὴρ εἶπεν ὁ ἐμός, "νὴ Δία, καὶ μὴν ἔγωγε ἡδέως ἂν θεῴμην Πείσανδρον τὸν δηµηγόρον µανθάνοντα κυβιστᾶν εἰς τὰς µαχαίρας, ὃς νῦν εἰρηναῖος ὢν δῇθεν, οὔτ' αὐτὸς συστρατεύεσθαι ἐθέλει, πείθει τε τοὺς πολίτας ὡς οὐ χρὴ πολεμεῖν οὐδέποτε."</div>
<div class="sentence">μετὰ ταῦτ' ἄλλος τις τῶν παίδων ὠρχεῖτο.</div>
<div class="sentence">"ἄγε δή, ἔφη ὁ Φίλιππος, καὶ ἐμοὶ αὐλησάτω, ἵνα καὶ ἐγὼ ὀρχήσωμαι."</div>
<div class="sentence">ἐπειδὴ δ' ἀνέστη, διῆλθε μιμούµενος τὴν τοῦ παιδὸς ὄρχησιν· ὡς δ' ὁ παῖς εἰς τοὔπισθεν καμπτόµενος τροχοὺς ἐμιμεῖτο, ἐκεῖνος ταῦτα εἰς τὸ ἔμπροσθεν ἐπικύπτων, μιμεῖσθαι τροχοὺς ἐπειρᾶτο· καὶ κελεύσας τὸν αὐλοῦντα θάττονα ῥυθμὸν ἐπάγειν, ἵει ἅμα πάντα καὶ σκέλη καὶ χεῖρας καὶ κεφαλήν, ἕως ἀπειπὼν κατεκλίνετο, λέγων, "ἐγὼ γοῦν, ὦ ἄνδρες, διψῶ· καὶ ὁ παῖς ἐγχεάτω µοι τὴν μεγάλην φιάλην."</div>
<div class="sentence">"νὴ Δί', ἔφη ὁ Ἑρμογένης καὶ ἡμῖν γε, ἐπεὶ καὶ ἡμεῖς διψῶμεν ἐπί σοι γελῶντες."</div>
<div class="sentence">οἱ μὲν δὴ οἰνοχόοι οὕτως ἐποίουν, καὶ ὁ Φίλιππος, "ἐγὼ μέν, ἔφη, ἄνδρες, μεγὰ φρονῶ ἐπὶ τούτῳ· γελωτοποιὸς γάρ εἰμι, οὐ λόγῳ µόνον ἀλλὰ καὶ ἔργῳ.</div>
<div class="sentence">σὺ δ', ὦ Καλλίκλεις, ἐπὶ τῷ µέγα φρονεῖς;" καὶ ὃς εἶπεν, "ὁ πατὴρ ἐπιμελούμενος ὅπως ἀνὴρ ἀγαθὸς γενησοίµην, ἠνάγκασέ µε πάντα τὰ Ὁμήρου ἔπη μαθεῖν· καὶ νῦν δυναίµην ἂν Ἰλιάδα ὅλην καὶ Ὀδυσσείαν ἀπὸ στόµατος εἰπεῖν."</div>
<div class="sentence">"κάλλιον δὴ τοῦτ' ἐκείνου, ἔφη ὁ Ἑρμογένης· ἀλλὰ σύ, ὦ Καλλία, ἐπὶ τίνι μάλιστα ἀγάλλῃ;" καὶ ὅς, «ἐπὶ τῷ παχὺς εἶναι· οὐδὲν γὰρ ἄλλο ἔχω.\</div>
<div class="sentence">" οἱ δὲ ἐγέλων, καί τις καὶ ἠρώτα τὸν Ἑρμογένην, "λέγοις δ' ἂν καὶ σύ, Ἑρμόγενες, ἐπὶ τίνι µέγα φρονεῖς;" ὁ δ' εἶπεν, "ἐπὶ τῷ κάλλει· οὐ γὰρ δὴ τοῖς σειληνοῖς ἔοικα;"</div>
</div>
<div class="paragraph">
<div class="sentence">ταῦτα.</div>
<div class="sentence">δὴ λεγόντων αὐτῶν ἡ νὺξ ἐχώρει· καὶ μετ' ὀλίγον κατάλυσις ἐγένετο τοῦ συμποσίου, καὶ ἀπῇμεν οἴκαδε.</div>
</div>
</div>
<div class="section">
  <h3 class="section-title">44. ΚΑΚΟΣ ΓΕΙΤΩΝ</h3>
<div class="paragraph">
</div>
<div class="paragraph">
<div class="sentence">πολλῶν μὲν καὶ καλῶν ἀπολαύομεν, ὧνπερ χάριν τοῖς θεοῖς ἴσμεν πλείστην· ἑνὸς δὲ κακοῦ ἐλάχομενι κακοῦ γείτονος.</div>
<div class="sentence">καὶ ἔμοιγε δοκεῖ οὐδὲν χαλεπώτερον εἶναι ἢ τυχεῖν γείτονος κακοῦ.</div>
</div>
<div class="paragraph">
<div class="sentence">τὸ χωρίον γὰρ τὸ ἐκείνου ἐνανίον ἐστὶ τῷ ἡμετέρῳ, τὸ δὲ µέσον τῶν χωρίων ὁδός ἐστι.</div>
<div class="sentence">περιέχει δὲ τὸ χωρία ὄρος, ὡς καὶ εἶπον ἤδη· ὥστε τὸ ὕδωρ τὸ καταρρέον φέρεται τῇ μὲν εἰς τὴν ὁδόν, τῇ δ' εἰς τὰ χωρία.</div>
<div class="sentence">καὶ δὴ καὶ τοῦτ' εἰσπῖπτον ἐνίοτε εἰς τὴν ὁδόν, ἐὰν μὲν εὐοδῇ, φέρεται κάτω κατὰ τὴν ὁδόν· ἐὰν δ' ἐνστῇ τι, τηνικαῦτα τοῦτ' ες τὰ χωρία ὑπεραίρειν ἀναγκαῖον ἤδη.</div>
<div class="sentence">καὶ δὴ καὶ κατὰ τὸ ἡμέτερον χωρίον, γενομένης ἐπομβρίας, συνέβη τὸ ὕδωρ ἐμβαλεῖν· ἀμεληθὲν δὲ δὶς καὶ τρὶς ἐμβαλὸν τὸ ὕδωρ, τὰ χωρία ἐλυμήνατο.</div>
<div class="sentence">διὸ δὴ ταῦθ' ὁ πατὴρ ὁρῶν, αἱμασίαν περιῳκοδόµησεν.</div>
</div>
<div class="paragraph">
<div class="sentence">περιοικοδοµηθείσης δὲ τῆς αἱμασίας, φέρεται ἄρα τὸ ὕδωρ εἰς τὴν ὁδὸν καὶ οὐκέτι εἰς τὸ ἡμέτερον χωρίον· ὁ δὲ γείτων οὗτος χαλεπαίνει, λέγων εἰς τὸ ἑαυτοῦ μᾶλλον ἐμβαλεῖν· καὶ δὴ καὶ ἐγκαλεῖ ἡμῖν, ὅτι ἀποικοδομοῦμέν τινα χαράδραν, καθ' ἣν δεῖν φέρεσθαι τὸ ὕδωρ.</div>
<div class="sentence">ποίαν δὴ χαράδραν; ἐν ᾗτινι οὐ µόνον δένδρα ἐστὶ πεφυτευµένα, ἄμπελοι καὶ συκαῖ, ἀλλὰ καὶ ἔνεστι µνήµατα παλαιὰ τῶν τεθνηκότων.</div>
</div>
<div class="paragraph">
<div class="sentence">ὁ δὲ δικάσεσθαί φησιν ἡμῖν.</div>
<div class="sentence">διὰ τοῦτο δοκεῖ µοι οὐδὲν χαλεπώτερον εἶναι γείτονος κακοῦ, ὥσπερ οὐδὲν χρησιμώτερον καλοῦ.</div>
<div class="sentence">τί γὰρ ποιῶμεν; ἀξιοῖ μὲν οὗτος εἰσδέξασθαί µε τὸ ὕδωρ εἰς τὸ χωρίον· τί δέ; εἰσδεξαμένοις εἰς τὸ χωρίον ἀνάγκη ἔσται πάλιν εἰς τὴν ὁδὸν ἐξάγειν, ὅταν τὸ ἐκείνου παραλλάξῃ χωρίον.</div>
<div class="sentence">οὐκοῦν πάλιν ὁ μετὰ ἐκεῖνον γεωργῶν ἐγκαλεῖ, ταὐτὰ λέγων ἅπερ ἐκεῖνος.</div>
<div class="sentence">ἀλλὰ μὴν εἴ γε εἰς τὴν ὁδὸν ὀκνήσαιµεν τὸ ὕδωρ ἐξάγειν, πῶς ἂν ἀφεῖμεν εἰς τὸ κάτω χωρίον; ὅπου δὲ µήτ' εἰς τὴν ὁδὸν μήτ' εἰς τὰ χωρία ἔξεστιν ἡμῖν ἀφεῖναι τὸ ὕδωρ δεξαµένοις, τί λοιπόν, πρὸς θεῶν; οὐ γὰρ ἐκπιεῖν γε δήπου ἡμᾶς ὁ γείτων αὐτὸ προσαναγκάσει.</div>
</div>
</div>
<div class="section">
  <h3 class="section-title">45. ΚΥΝΗΓΕΤΗΣ</h3>
<div class="paragraph">
</div>
<div class="paragraph">
<div class="sentence">μετὰ χρόνον συχνὀν, ἐξ ἐφήβων ἤδη γεγονώς, καὶ εἰς ἄνδρας τελῶν, ἐτύγχανον πλέων ἐν μικρῷ τινι ἀκατίῳ µετά τινων ἁλιέων.</div>
<div class="sentence">ἦν δ' ὁ χρόνος µετοπωρινός, ἐν ᾧ χρόνω χειμῶνες φιλοῦσι γενέσθαι.</div>
<div class="sentence">καὶ μὴν γενομένου γε χειμῶνος μεγάλου δή, μόλις ἐσώθημεν πρὸς τὰ κοῖλα τῆς Εὐβοίας, καὶ τὸ μὲν ἀκάτιον διεφθάρη, εἰς τραχύν τινα αἰγιαλὸν ὑπὸ τοῖς κρημνοῖς ἐκπεσόν, οἱ δ' ἁλιῇς ἐπνίγησαν τῇ θαλάττῃ, ἐσώθην δὲ µόνος ἐγώ.</div>
<div class="sentence">µόνος οὖν καταλειφθείς, καὶ οὐκ ἔχων ὅποι σωθήσοµαι, ἐπλανώμην ἄλλως παρὰ τὴν θάλατταν, εἴ πού τινας παραπλέοντας ἢ ὁρμοῦντας ἴδοιμι.</div>
<div class="sentence">καὶ ἄνθρωπον μὲν οὐδένα ἑώρων, ἐπέτυχον δὲ ἐλάφῳ νεωστὶ κατὰ τοῦ κρημνοῦ πεπτωκότι παρ' αὐτὴν τὴν ῥαχίαν, καὶ ἔτι ἐμψύχῳ ὄντι.</div>
<div class="sentence">καὶ μετ' ὀλίγον ἔδοξα ὑλακῆς ἀκοῦσαι κυνῶν ἄνωθεν.</div>
<div class="sentence">προελθὼν δὲ πάνυ χαλεπῶς πρὸς τόπον ὑψηλόν, τούς τε κύνας ὁρῶ ἀποροῦντας καὶ διαθέοντας, καὶ μετ' ὀλίγον ἄνδρα, κυνηγέτην ὡς ἐδόκει τῇ στολῇ.</div>
<div class="sentence">καὶ ὃς ἀνηρώτα μ', "ἀλλ' ἦ, ὦ ξένε, τῇδέ που φεύγοντα ἔλαφον κατενόησας;" κἀγώ, "ἐκεῖνος, ἔφην, ἐν τῷ κλύδωνι ἤδη".</div>
<div class="sentence">καὶ ἀγαγὼν ἔδειξα.</div>
<div class="sentence">ἑλκύσας οὖν αὐτὸν ἐκ τῆς θαλάττης, τό τε δέρµα ἐξέδειρε µαχαίρα, κἀμοῦ συλλαμβάνοντος ὅσον οἷός τ' ἦν, καὶ τῶν σκελῶν ἀποταμὼν τὰ ὀπίσθια ἑκόμιζεν ἅμα τῷ δέρµατι.</div>
<div class="sentence">παρεκάλει δὲ συνακολουθεῖν καὶ συνεστιᾶσθαι τῶν κρεῶν· εἶναι δὲ οὐ μακρὰν τὴν οἴκησιν.</div>
<div class="sentence">"ἔπειτα ἕωθεν, ἔφη, ἥξεις ἐπὶ τὴν θάλατταν, ὡς τά γε νῦν οὔκ ἐστι πλώιμα.</div>
<div class="sentence">καὶ βουλοίµην ἂν ἔγωγε καὶ μετὰ πέντε ἡμέρας λῆξαι τὸν ἄνεμον· ἀλλ' οὐ ῥᾴδιον, ὅταν οὕτως πιεσθῇ τὰ ἄκρα τῆς Εὐβοίας ὑπὸ τῶν νεφῶν, ὥς γε νῦν πεπιεσµένα ὁρᾷς."</div>
<div class="sentence">καὶ ἅμα ἠρώτα με ὁπόθεν δὴ καὶ ὅπως ἐκεῖσε κατηνέχθην, καὶ πότερον οὐ διεφθάρη τὸ πλοῖον.</div>
<div class="sentence">πρὸς ταῦτ' ἐγώ, "μικρὸν μὲν ἦν, ἔφην, κἀγὼ μόνος ἐσώθην δεῦρο, τῶν συµπλεόντων ἀποπνιγέντων· καὶ διεφθάρη δὴ τὸ πλοῖον ἐπὶ τὴν γῆν ἐκπεσόν."</div>
<div class="sentence">"οὔκουν ῥᾴδιον, ἔφη, ἄλλως· ὅρα γὰρ ὡς ἄγρια καὶ σκληρὰ τῆς νήσου τὰ πρὸς τὸ πέλαγος.</div>
<div class="sentence">ταῦτ' ἐστὶ τὰ κοῖλα τῆς Εὐβοίας, ὅποι κατενεχθεῖσα ναῦς οὐκ ἂν ἔτι σωθείη· σπανίως δὲ σῴζονται καὶ τῶν ἀνθρώπων τινές, εἰ μὴ ἄρα ἐλαφροὶ παντελῶς πλέοντες, ὥσπερ καὶ σύ.</div>
<div class="sentence">ἀλλ' ἴθι καὶ μηδὲν δείσῃς.</div>
<div class="sentence">νῦν μὲν ἀναψύξεις σεαυτὸν ἐκ τῶν πόνων· αὔριον δ', ὅ τι ἂν ᾖ δυνατόν, ἐπιμελησόμεθα ὅπως σωθήσῃ, ἐπειδή σ' ἔγνωμεν ἅπαξ.</div>
<div class="sentence">δοκεῖς δέ μοι τῶν ἀγροίκων εἶναί τις, οὐ ναύτης οὔθ' ἁλιεύς."</div>
</div>
<div class="paragraph">
<div class="sentence">ἐγὼ δ' ἄσμενος ἠκολούθουν· ἦν δὲ σχεδόν τι περὶ τετταράκοντα στάδια πρὸς τὸ χωρίον.</div>
<div class="sentence">ἐν ᾧ δ' ἐβαδίζομεν, διηγεῖτό µοι κατὰ τήν ὁδὸν τὰ αὐτοῦ πράγματα, καὶ τὸν βίον, ὡς ἔξη μετὰ τῆς γυναικὸς καὶ παίδων.</div>
<div class="sentence">"ἡμεῖς γάρ, ἔφη, δύο ἐσμέ, ὦ ξένε, τὸν αὐτὸν οἰκοῦντες τόπον.</div>
<div class="sentence">ἔχομεν δὲ γυναῖκας ἀλλήλων ἀδελφάς, καὶ παῖδας ἐξ αὐτῶν, υἱοὺς καὶ θυγατέρας.</div>
<div class="sentence">ζῶμεν δ' ἀπὸ θήρας ὧν τὸ πολύ, μικρόν τι τῆς γῆς ἑπεργαζόμενοι, τὸ γὰρ χωρίον οὔκ ἐστιν ἡμέτερον, οὔτε πατρῷον, οὔθ' ἡμεῖς ἐκτησάμεθα· ἀλλ' ἦσαν οἱ πατέρες ἡμῶν ἐλεύθεροι μέν, πένητες δ' οὐχ ἧττον ἡμῶν, βουκύλοι, βοῦς νέµοντες ἀνδρός τινός πλουσίου· οὗτος δὲ τῶν ἐκ τῆς νήσου ἦν τις πολλὰς μὲν ἀγέλας καὶ ἵππων καὶ βοῶν κεκτηµένος, πολλὰς δὲ ποίμνας, πολλοὺς δὲ καὶ καλοὺς ἀγρούς, πολλὰ δ' ἄλλα χρήματα, σύµπαντα δὲ ταῦτα τὰ ὄρη.</div>
<div class="sentence">τούτου δὴ ἀποθανόντος καὶ τῆ οὐσίας δηµευθείσης, κατ' αἰτίαν τιν' οὐκ οἶδ' ὁποίαν, τὴν μὲν ἀγέλην εὐθὺς ἀπήλασαν, πρὸς δὲ τῇ ἀγέλῃ καὶ τὰ ἡμέτερα ἄττα βοΐδια, καὶ τὸν μισθὸν οὐδεὶς ἀπέδωκε.</div>
<div class="sentence">τότε μὲν δὴ ἐξ ἀνάγκης αὐτοῦ κατεµείναµεν, οὗπερ ἐτύχομεν τὰς βοῦς ἔχοντες καὶ τινας σκηνὰς πεποιηµένοι, καὶ αὐλὴν µόσχων ἕνεκα, πρὸς αὐτό που τὸ θέρος· τοῦ μὲν γὰρ χειμῶνος ἐν τοῖς πεδίοις ἐνέμομεν, νομὴν ἱκανὴν ἔχόντες καὶ πολὺν χιλὸν ἀποκείμενον, τοῦ δὲ θέρους ἀπηλαύνομεν εἰς τὰ ὄρη.</div>
<div class="sentence">μάλιστα δ' ἐν τούτῳ τῷ τόπῳ σταθμὸν ᾠκοδόμησαν· φάραγξ γάρ ἐστι βαθεῖα καὶ σύσκιος, καὶ διὰ μέσου ποταμὸς οὐ τραχύς, ἀλλ' εὖ διαβατὸς καὶ βουσὶ καὶ µόσχοις, τὸ δὲ ὕδωρ πολὺ καὶ καθαρόν, καὶ πνεῦμα τοῦ θέρους ἀεὶ διαπνέον διὰ τῆς φάραγγος· οἱ δὲ περικείµενοι δρυμοὶ ἥκιστα μὲν οἶστρον τρέφουσιν, ἥκιστα δὲ ἄλλην τινὰ βλάβην βουσί.</div>
<div class="sentence">πολλοὶ δέ εἰσ καὶ πάγκαλοι λειμῶνες, καὶ πάντα μεστὰ βοτάνης δι' ὅλου τοῦ θέρους.</div>
<div class="sentence">ὧν δὴ ἕνεκα ἐκεῖ καθίστασαν τὴν ἀγέλην.</div>
<div class="sentence">καὶ τότε οὖν ἔμειναν ἐν ταῖς σκηναῖς, µέχρι ἂν εὕρωσι µισθόν τινα ἢ ἔργον, καὶ ἐτρέφοντο ἀπὸ χωρίου μικροῦ ὃ ἔτυχον εἰργασμένοι πλησίον τοῦ σταθμοῦ.</div>
<div class="sentence">καὶ σχολὴν ἄγοντες ἀπὸ τῶν βοῶν, πρὸς θήραν ἐτράπησαν μετὰ τῶν κυνῶν.</div>
<div class="sentence">χειμῶνος δὲ ἐπελθόντος ἔργον μὲν οὐδὲν ἦν ἕτοιμον αὐτοῖς, οὔτε εἰς ἄστυ καταβᾶσιν οὔτε εἰν κώμην τινά· φραξάμενοι δὲ τὰς σκηνὰς ἐπιμελέστερον καὶ τὴν αὐλήν, οὕτως διετέλουν, καὶ τὸ χωρίον ἐκεῖνο πᾶν ἠργάσαντο, καὶ χειμῶνος ἡ θήρα ῥᾴων ἐγίγνετο.</div>
<div class="sentence">τὰ γὰρ ἴχνη φανερώτερα, ὡς ἐν ὑγρᾷ τῇ γῇ σηµαωόμενα· ἡ δὲ χιὼν καὶ πάνυ φανερὰ παρέχει, καὶ τὰ θηρία μᾶλλόν τι ὑπομένει· ἔστι δ' ἔτι καὶ λαγὼς καὶ δορκάδας ἐν ταῖς εὐναῖς καταλαµβάνειν.</div>
<div class="sentence">οὕτως δὴ τὸ ἀπ' ἐκείνου διέµειναν.</div>
<div class="sentence">καὶ ἡμῖν συνέζευξαν γυναῖκας τοῖς ἀλλήλων υἱέσιν ἑκάτερος τὴν αὐτοῦ θυγατέρα.</div>
<div class="sentence">τεθνήκασι δὲ ἀμφότεροι πέρυσι σχεδόν, τὰ μὲν ἔτη πολλὰ λέγοντες ἃ ἐβεβιώκεσαν, ἰσχυροὶ δὲ ἔτι καὶ γενναῖοι τὰ σώματα.</div>
<div class="sentence">τῶν δὲ μητέρων ἡ ἐμὴ περίεστιν.</div>
</div>
<div class="paragraph">
<div class="sentence">"ὁ μὲν οὖν ἕτερος ἡμῶν οὐδεπώποτε εἰς πόλιν κατέβη, καίπερ πεντήκοντα ἔτη γεγονώς· ἐγὼ δὲ δὶς μόνον, ἅπαξ μὲν ἔτι παῖς ὢν μετὰ τοῦ πατρός, ὁπηνίκα τὴν ἀγέλην εἴχομεν.</div>
<div class="sentence">ὕστερoν δὲ ἧκέ τις ἀργύριον αἰτῶν, καὶ κελεύων ἀκολουθεῖν εἰς τὴν πόλιν.</div>
<div class="sentence">ἡμῖν δὲ ἀργύριον μὲν οὐκ ἦν, ἀλλ' ἀπωμοσάμην μὴ ἔχειν.</div>
<div class="sentence">ἐξενίσαμεν δὲ αὐτὸν ὧς ἠδυνάμεθα κάλλιστα, καὶ δύο ἐλάφεια δέρµατα ἐδώκαμεν· κἀγὼ ἠκολούθησα εἰς τὴν πόλιν.</div>
<div class="sentence">ἔφη γὰρ ἀνάγκην εἶναι τὸν ἕτερον ἐλθεῖν καὶ διδάξαι περὶ τούτων.</div>
</div>
<div class="paragraph">
<div class="sentence">"εἶδον οὖν, ὧς καὶ πρότερον, οἰκίας πολλὰς καὶ µεγάλας, καὶ τεῖχος ἔξωθεν καρτερόν, καὶ οἰκήματά τινα ὑψηλὰ καὶ τετράγωνα ἐν τῷ τείχει, καὶ πλοῖα πολλὰ ὁρμοῦντα ὥσπερ ἐν λίμνῃ κατὰ πολλὴν ἠσυχίαν.</div>
<div class="sentence">τοῦτο δὲ ἐνθάδε οὐκ ἔστιν οὐδαμοῦ, ὅπου κατηνέχθης· καὶ διὰ τοῦτο αἱ νῆες ἀπόλλυνται.</div>
<div class="sentence">ταῦτα οὖν ἑώρων, καὶ πολὺν ὄχλον ἐν ταὐτῷ συνειργµένον, καὶ θάρυβον ἀμήχανον καὶ κραυγήν· ὥστε ἐμοὶ ἐδόκουν πάντες µάχεσθαι ἀλλήλοις.</div>
<div class="sentence">ἄγει οὖν µε πρός τινας ἄρχοντας.</div>
<div class="sentence">καὶ εἶπε γελῶν 'οὗτός ἐστω ἐφ' ὃν µε ἐπέμψατε· ἔχει δὲ οὐδὲν εἰ μὴ γε τὴν κόμην, καὶ σκηνὴν μάλα ἰσχυρῶν ξύλων.'</div>
<div class="sentence">οἱ δὲ ἄρχοντες εἰς τὸ θέατρον ἐβάδιζον, κἀγὼ μετ' αὐτῶν.</div>
<div class="sentence">τὸ δὲ θέατρόν ἐστι ὥσπερ φάραγξ κοῖλον, πλὴν οὐ μακρὸν ἑκατέρωθεν, ἀλλὰ στρογγύλον ἐξ ἡμίσεος, οὐκ αὐτόματον, ἀλλ' ᾠκοδομημένον λίθοις.</div>
<div class="sentence">ἴσως δέ µου καταγελᾷς, ὅτι σοι διηγοῦμαι σαφῶς εἰδότι ταῦτα.</div>
<div class="sentence">πρῶτον μὲν οὖν πολύν τινα χρόνον ἄλλα τινὰ ἔπραττεν ὁ ὄχλος, καὶ ἐβόων, ποτὲ μὲν πρᾴως καὶ ἱλαροὶ πάντες, ἐπαμοῦντές τινας, ποτὲ δὲ σφόδρα καὶ ὀρηγίλως, ἄλλοι δέ τινες ἄνθρωποι παριόντες, οἱ δ' ἐκ µέσων ἀναστάντες, διελέγοντο πρὸς τὸ πλῆθος, οἱ μὲν ὀλίγα, οἱ δὲ πολλά.</div>
<div class="sentence">καὶ τῶν μὲν ἤκουον οἱ ἐν τῷ θεάτρῳ πολύν τινα χρόνον, τοῖς δὲ ἐχαλέπαινον εὐθὺς φθεγξαµένοις καὶ οὐδὲ γρύζειν ἐπέτρεπον.</div>
<div class="sentence">ἐπεὶ δέ ποτε ἡσυχία ἐγένετο, παρήγαγον κἀμέ.</div>
<div class="sentence">καὶ εἶπέ τις·"οὗτός ἐστιν, ὃ ἄνδρες, τῶν καρπουµένων τὴν δηµοσίαν γῆν πολλὰ ἔτη, οὐ μόνον αὐτός, ἀλλὰ καὶ ὁ πατὴρ αὐτοῦ πρότερον· καὶ κατανέµουσι τὰ ἡμέτερα ὄρη καὶ γεωργοῦσι καὶ θηρεύουσι, καὶ οἰκίας ἐνῳκοδομήκασι, καὶ ἀμπέλους ἐμπεφυτεύκασι πολλάς, καὶ ἄλλα πολλὰ ἔχουσιν ἀγαθά, οὔτε τιμὴν καταβαλόντες οὐδενὶ τῆς γῆς, οὔτε δωρεὰν παρὰ τοῦ δήµου λαβόντες.</div>
<div class="sentence">ὑπὲρ τίνος γὰρ ἂν καὶ ἔλαβον; ἔχοντες δὲ τὰ ἡμέτερα καὶ πλουτοῦντες, οὔτε λῃτουργίαν πώποτε ἐλῃτούργησαν οὐδεμίαν, οὔτε μοῖράν τινα ὑποτελοῦσι τῶν γιγνοµένων, ἀλλ' ἀλῃτούργητοι διατελοῦσιν, ὥσπερ εὐεργέται τῆς πόλεως.</div>
<div class="sentence">οἶμαι δέ, ἔφη, μηδὲ ἐληλυθέναι πώποτε αὐτοὺς δεῦρο.</div>
<div class="sentence">κἀγὼ ἀνένευσα.</div>
<div class="sentence">ὁ δὲ ὄχλος ἐγέλασεν, ὡς εἶδε.</div>
<div class="sentence">καὶ ὁ λέγων ἐκεῖνος ὠργίσθη ἐπὶ τῷ γέλωτι καί µοι ἐλοιδορεῖτο ἔπειτα ἐπιστρέψας, 'εἰ οὖν, ἔφη, δοκεῖ ταῦτα οὕτως, οὐκ ἂν φθάνοιμεν ἅπαντες τὰ κοινὰ διαρπάσαντες, οἱ μὲν τὰ χρήµατα τῆς πόλεως, ὥσπερ καὶ νῦν ποιοῦσί τινες, οἱ δὲ τὴν χώραν κατανειµάµενοι οὐ πείσαντες ὑμᾶς, ἐὰν ἐπιτρέψητε τοῖς θηρίοις τούτοις προῖκα ἔχειν πλέον ἢ χίλια πλέθρα γῆς τῆς ἀρίστης, ὅθεν ὑμῖν ἐστι τρεῖς χοίνικας Ἀττικὰς σίτου λαμβάνειν κατ ἄνδρα.'</div>
<div class="sentence">ἐγὼ δὲ ἀκούσας ἐγέλασα ὅσον ἐδυνάμην µέγιστον.</div>
<div class="sentence">τὸ δὲ πλῆθος οὐκέτ' ἐγέλων, ὥσπερ πρότερον, ἀλλ' ἐθορύβουν.</div>
<div class="sentence">ὁ δὲ ἄνθρωπος ἐχαλέπαινε, καὶ δεινὸν ἐμβλέψας εἰς ἐμὲ εἶπεν· 'ὁρᾶτε τὴν εἰρωνείαν καὶ τὴν ὕβριν τοῦ καθάρµατος ὡς καταγελᾷ πάνυ Θρασέως; ὃν ἀπάγειν ὀλίγου δέω καὶ τὸν κοινωνὸν αὐτοῦ.</div>
<div class="sentence">οἶμαι γὰρ αὐτοὺς μηδὲ τῶν ναυαγίων ἀπέχεσθαι τῶν ἑκάστοτε ἐκπιπτόντων.</div>
<div class="sentence">πόθεν γὰρ οὕτως πολυτελεῖς ἀγρούς, μᾶλλον δὲ ὅλας κώμας κατεσκευάσαντο, καὶ τοσοῦτον πλῆθος βοσκηµάτων καὶ ζεύγη καὶ ἀνδράποδα; καὶ ὑμεῖς δὲ ἴσως ὁρᾶτε αὐτοῦ τὴν ἐξωμίδα ὡς φαύλη, καὶ τὸ δέρµα, ὃ ἐλήλυθε δεῦρο φορῶν, ἵνα ὑμᾶς ἁπατᾷ, ὡς πτωχός, δῆλον ὅτι, καὶ οὐδὲν ἔχων.</div>
<div class="sentence">ἐγὼ μὲν γάρ, ἔφη, βλέπων αὐτὸν σχεδὸν δέδοικα.</div>
<div class="sentence">καὶ γὰρ οἶμαι πυρσεύειν αὐτὸν ἀπὸ τῶν ἄκρων τοῖς πλέουσιν, ὅπως ἐκπίπτωσιν εἰς τὰς πέτρας.'</div>
<div class="sentence">ταῦτα δὲ ἐκείνου λέγοντος καὶ πολλὰ πρὸς τούτοις ὁ μὲν ὄχλος ἠγριοῦτο· ἐγὼ δὲ ἠπόρουν καὶ ἐδεδοίκη µή τί µε ποιῶσι κακόν.</div>
</div>
<div class="paragraph">
<div class="sentence">"παρελθὼν δὲ ἄλλος τις, ὡς ἐφαίνετο, ἐπιεικὴς ἄνθρωπος, πρῶτον μὲν ἠξίου σιωπῆσαι τὸ πλῆθος· καὶ ἐσιώπησαν· ἔπειτα εἶπεν ἡσύχῃ τῇ φωνῇ, ὅτι οὐδὲν ἀδικοῦσιν οἱ τὴν ἀργὸν τῆς χώρας ἐργαζόμενοι καὶ κατασκευάζοντες, ἀλλὰ τοὐναντίον ἐπαίνου δικαίως ἂν τυγχάνοιεν· καὶ δεῖν μὴ τοῖς οἰκοδομοῦσι καὶ φυτεύουσι τὴν δηµοσίαν γῆν χαλεπῶς ἔχειν, ἀλλὰ τοῖς καταφθείρουσιν.</div>
<div class="sentence">'ἐπεὶ καὶ νῦν, ἔφη, ὦ ἄνδρες, σχεδόν τι τὰ δύο µέρη τῆς χώρας ἡμῶν ἔρημά ἐστι, δἰ ἀμέλειάν τε καὶ ὀλιγανθρωπίαν.</div>
<div class="sentence">κἀγὼ πολλὰ κέκτηµαι πλέθρα, ὥσπερ οἶμαι καὶ ἄλλος τις, οὐ μόνον ἐν τοῖς ὄρεσιν, ἀλλὰ καὶ ἐν τοῖς πεδινοῖς, ἃ εἴ τι ἐθέλοι γεωργεῖν, οὐ µόνον ἂν προῖκα δοίην, ἀλλὰ καὶ ἀργύριον ἡδέως προστελέσαιµι.</div>
<div class="sentence">δῆλον γὰρ ὡς ἐμοὶ πλέονος ἀξία γίγνεται, καὶ ἅμα ἡδὺ ὅραμα χώρα οἰκουμένη καὶ ἐνεργός· ἡ δ' ἔρημος οὐ µόνον ἀνωφελὲς κτῆμα τοῖς ἔχουσιν, ἀλλὰ καὶ σφόδρα ἐλεεινόν τι ὁρᾶν.</div>
<div class="sentence">οὐκοῦν ἄξιον, ἔφη, θαυµάσαι τῶν ῥητόρων, ὅτι τοὺς μὲν ἐπὶ τῷ Καφηρεῖ ἐργαζομένους ἐν τοῖς ἐσχάτοις τῆς Εὐβοία συκοφαντοῦσι, τοὺς δὲ τὸ γυμνάσιον γεωργοῦντας καὶ τὴν ἀγορὰν κατανέµοντας οὐδὲν οἴονται ποιεῖν δεινόν; βλέπετε γὰρ αὐτοὶ δήπου ὅτι τὸ γυμνάσιον ὑμῖν ἄρουραν πεποιήκασιν, ὥστε τὸν Ἡρακλέα καὶ ἄλλους ἀνδριάντας συχνοὺς ὑπὸ τοῦ θέρους ἀποκεκρύφθαι, τοὺς μὲν ἠρώων, τοὺς δὲ θεῶν· καὶ ὅτι καθ' ἡμέραν τὰ τοῦ ῥήτορος τούτου πρόβατα ἕωθεν εἰς τὴν ἀγορὰν ἐμβάλλει, καὶ κατανέμεται τὰ περὶ τὸ βουλευτήριον καὶ τὰ ἀρχεῖα· ὥστε τοὺς πρότερον ἐπιδημήσαντας ξένους τοὺς μὲν καταγελᾶν τῆς πόλεως, τοὺς δὲ οἰκτίρειν αὐτήν.'</div>
<div class="sentence">πάλιν οὖν ταῦτα ἀκούσαντες ὠργίζοντο πρὸς ἐκεῖνον καὶ ἐθορύβουν.</div>
<div class="sentence">'καὶ τοιαῦτα ποιῶν τοὺς ἰδιώτας οἴεται δεῖν ἀπαγαγεῖν, ἵνα μηδεὶς δὺ ἐργάζηται τὸ λοιπόν, ἀλλ' οἱ μὲν ἔξω λῃστεύωσιω, οἱ δ' ἐν τῇ πόλει λωποδυτῶσιν.</div>
<div class="sentence">ἐμοὶ δέ, ἔφη, δοκεῖ τούτους ἐᾶν ἐφ' οἷς αὐτοὶ πεποιήκασιν, ὑποτελοῦντας τὸ λοιπὸν ὅσον µέτριον· περὶ δὲ τῶν ἔμπροσθεν προσόδων συγγνῶναι αὐτοῖς, ὅτι ἔρημον καὶ ἀχρεῖον οὖσαν γεωργοῦσι τὴν γῆν.</div>
<div class="sentence">ἐὰν δὲ τιμὴν ἐθέλωσι καταβαλεῖν τοῦ χωρίου, ἀποδόσθαι αὐτοῖς ἐλάττονος ἢ ἄλλοις.'</div>
<div class="sentence">εἰπόντος δὲ αὐτοῦ τοιαῦτα, πάλιν ὁ ἐξ ἀρχῆς ἐκεῖνος ἀντέλεγεν, καὶ ἐλοιδοροῦντο ἐπὶ πολύ.</div>
<div class="sentence">τέλος δὲ καὶ ἐμὲ ἐκέλευον εἰπεῖν ὅ τι βούλομαι.</div>
</div>
<div class="paragraph">
<div class="sentence">"'καὶ τί µε, ἔφην, δεῖ λέγειν;' 'πρὸς τὰ εἰρημένα,' εἶπέ τις τῶν καθηµένων.</div>
<div class="sentence">'οὐκοῦν λέγω, ἔφην, ὅτι οὐδὲν ἀληθές ἐστιν ὧν εἴρηκεν.</div>
<div class="sentence">ἐγὼ μέν, ὦ ἄνδρες, ἐνύπνια ᾤμην, ἔφην, ὁρᾶν, ἀγροὺς καὶ κώμας καὶ ποιαῦτα φλυαροῦντος.</div>
<div class="sentence">ἡμεῖς δὲ οὔτε κώµην ἔχομεν οὔτε ἵππους οὔτε ὄνους οὔτε βοῦς.</div>
<div class="sentence">εἴθε γὰρ εἴχομεν ἡμεῖς ὅσα οὗτος ἔλεγεν ἀγαθά, ἵνα καὶ ὑμῖν µετέδοµεν καὶ αὐτοὶ τῶν µακαρίων ἦμεν.</div>
<div class="sentence">καὶ μὴν τὰ νῦν γ' ὄντα ἡμῖν ἱκανά ἐστιν, ἐξ ὧν εἴ τι βούλεσθε, λάβετε· κἂν πάντα ἐθέλητε, ἡμεῖς ἕτερα κτησόµεθα.'</div>
<div class="sentence">ἐπὶ τούτῳ δὲ τῷ λόγῳ ἐπῄνεσαν.</div>
<div class="sentence">εἶτα ἐπηρώτα µε ὁ ἄρχων, τί δυνησόμεθα δοῦναι τῷ δήµῳ; κἀγώ 'τέτταρα, ἔφην, ἐλάφεια δέρματα πάνυ καλά.'</div>
<div class="sentence">οἱ δὲ πολλοὶ αὐτῶν ἐγέλασαν.</div>
<div class="sentence">ὁ δὲ ἄρχων ἠγανάκτησε πρός µε.</div>
<div class="sentence">'τὰ γὰρ ἄρκτεια, ἔφην, σκληρά ἐστιν, καὶ τὰ τράγεια οὐκ ἄξια τούτων, ἀλλὰ τὰ μὲν παλαιά, τὰ δὲ μικρὰ αὐτῶν· εἰ δὲ βούλεσθε, κἀκεῖνα λάβετε.</div>
<div class="sentence">πάλιν οὖν ἠγανάκτει, καὶ ἔφη µε ἄγροικον εἶναι παντελῶς.</div>
<div class="sentence">κἀγώ 'πάλιν, εἶπον, αὖ καὶ σὺ ἀγροὺς λέγεις; οὐκ ἀκούεις ὅτι ἀγροὺς οὐκ ἔχομεν;᾽ ὃ δὲ ἠρώτα µε πότερον τάλαντον ἑκάτερος Ἀττικὸν δοῦναι ἐθέλοιμεν.</div>
<div class="sentence">ἐγὼ δὲ εἶπον 'οὐχ ἵσταμεν τὰ κρέα ἡμεῖς· ἃ δ' ἂν ᾖ, δίδοµεν.</div>
<div class="sentence">ἔστι δὲ ὀλίγα ἐν ἁλσί, τἆλλα δ' ἐν τῷ καπνῷ ξηρά, οὐ πολὺ ἐκείνων χείρω, σκελίδες ὑῶν καὶ ἐλάφειοι καὶ ἄλλα γενναῖα κρέα.'</div>
<div class="sentence">ἐνταῦθα δὴ ἐθορύβουν καὶ ψεύδεσθαί µε ἔφασαν.</div>
<div class="sentence">ὃ δὲ ἠρώτα µε πότερον σῖτον ἔχομεν καὶ πόσον.</div>
<div class="sentence">εἶπον τὸν ὄντα ἀληθῶς· δύο, ἔφην, µεδίμνους πυρῶν καὶ τέτταρας κριθῶν καὶ τοσούτους κέγχρων, κυάµων δὲ ἡμίεκτον· οὐ γὰρ ἐγένοντο τῆτες.</div>
<div class="sentence">τοὺς μὲν οὖν πυροὺς καὶ τὰς κριθάς, ἔφην, ὑμεῖς λάβετε, τοὺς δὲ κέγχρους ἡμῖν ἄφετε.</div>
<div class="sentence">εἰ δὲ κέγχρων δεῖσθε, καὶ τούτους λάβετε.'</div>
<div class="sentence">'οὐδὲ οἶνον ποιεῖτε;' ἄλλος τις ἠρώτησεν.</div>
<div class="sentence">'ποιοῦμεν, εἶπον.</div>
<div class="sentence">ἂν οὖν τις ὑμῶν ἀφίκηται, δώσομεν.</div>
<div class="sentence">ὅμως δὲ ἐλθέτω φέρων ἀσκόν τινα· ἡμεῖς γὰρ οὐκ ἔχομεν.'</div>
<div class="sentence">'πόσαι δή τινές εἰσιν ὑμῖν ἄμπελοι;' 'δύο µέν, ἔφην, αἱ πρὸ τῶν θυρῶν, ἔσω δὲ τῆς αὐλῆς εἴκοσι· καὶ τοῦ ποταμοῦ πέραν ἃς ἔναγχος ἐφυτεύσαμεν, ἕτεραι τοσαῦται· εἰσὶ δὲ γενναῖαι σφόδρα καὶ τοὺς βότρυς φέρουσι μεγάλους.</div>
<div class="sentence">ἵνα δὲ μὴ πράγματα ἔχητε καθ' ἕκαστον ἐρωτῶντες, ἐρῶ καὶ τἆλλα ἅπερ ἐστὶν ἡμῖν.</div>
<div class="sentence">αἶγες ὀκτὼ θήλειαι, βοῦς κολοβή, µοσχάριον ἐξ αὐτῆς πάνυ καλόν, δρέπανα τέτταρα, δίκελλαι τέτταρες, λόγχαι τρεῖς, µάχαιραν ἡμῶν ἑκάτερος κέκτηται πρὸς τὰ θηρία.</div>
<div class="sentence">τὰ δὲ κεραμεᾶ σκεύη τί ἂν λέγοι τις; καὶ γυναῖκες ἡμῖν εἰσι καὶ τούτων τέκνα.</div>
<div class="sentence">οἰκοῦμεν δὲ ἐν δυοῖν σκηναῖς καλαῖς· καὶ τρίην ἔχομεν, οὗ κεῖται τὸ σιτάριον καὶ τὰ δέρματα.'</div>
<div class="sentence">'νὴ Δία, ἦ δ' ὃς ὁ ῥήτωρ, ὅπου καὶ τὸ ἀργύριον ἴσως κατορύττετε.'</div>
<div class="sentence">'οὐκοῦν, ἔφην, ἀνάσκαψον ἐλθών, ὦ μῶρε.</div>
<div class="sentence">τίς δὲ κατορύττει ἀργύριον; οὐ γὰρ δὺ φύεταί γε.'</div>
<div class="sentence">ἐνταῦθα πάντες ἐγέλων, ἐκείνου δήπου καταγελάσαντες.</div>
<div class="sentence">'ταῦτά ἐστιν ἡμῖν· εἰ οὖν καὶ πάντα ἐθέλετε, ἡμεῖς ἑκόντες ὑμῖν χαριζόµεθα, καὶ οὐδὲν ὑμᾶς ἀφαιρεῖσθαι δεῖ πρὸς Βίαν ὥσπερ ἀλλοτρίων ἢ πονηρῶν· ἐπεί τοι καὶ πολῖται τῆς πόλεώς ἐσμεν, ὡς ἐγὼ τοῦ πατρὸς ἤκουον.</div>
<div class="sentence">οὐκοῦν καὶ τρέφοµεν ὑμετέρους πολίτας τοὺς παῖδας.</div>
<div class="sentence">κἄν ποτε δέησθε, βοηθήσουσιν ὑμῖν πρὸς λῃστὰς ἢ πρὸς πολεµίους.</div>
<div class="sentence">εἲ δὲ οὐκ ἐνθάδε ζῶμεν τοσούτων ἀνθρώπων ἐν ταὐτῷ διαγόντων, οὐ δήπου διά γε τοῦτο μισεῖσθαι ἄξιοί ἐσμεν.</div>
<div class="sentence">ὃ δὲ ἐτόλμησεν εἰπεῖν περὶ τῶν ναυαγίων, πρᾶγμα οὕτως ἀνόσιον καὶ πονηρόν (τοῦτο γὰρ σχεδὸν ἐξελαθόμην εἰπεῖν, ὃ πάντων πρῶτον ἔδει µε εἰρηκέναι)· τίς ἂν πιστεύσειέ ποτε ὑμῶν; πρὸς γὰρ τῇ ἀσεβείᾳ, καὶ ἀδύνατόν ἐστιν ἐκεῖθεν καὶ ὁτιοῦν λαβεῖν· οὕτω πάνυ σμικρὰ ἐκπίπτει.</div>
<div class="sentence">καὶ τοὺς λάρκους, οὓς ἅπαξ εὗρόν ποτε ἐκβεβρασμένους, καὶ τούτους ἀνέπηξα εἰς τὴν δρῦν τὴν ἱερὰν τὴν πλησίον τῆς θαλάττης.</div>
<div class="sentence">μὴ γὰρ εἴη ποτέ, ὦ Ζεῦ, λαβεῖν μηδὲ κερδᾶναι κέρδος τοιοῦτον ἀπὸ ἀνθρώπων δυστυχίας.</div>
<div class="sentence">ἀλλὰ ὠφελήθην μὲν οὐδὲν πώποτε, ἠλέησα δὲ πολλάκις ναυαγοὺς ἀφικομένους, καὶ τῇ σκηνῇ ὑπεδεξάμην, καὶ φαγεῖν ἔδωκα καὶ πιεῖν, καὶ εἴ τι ἄλλο ἐδυνάμην ἐπεβοήθησα.</div>
<div class="sentence">ἀλλὰ τίς ἂν ἐκείνων ἐμοὶ νῦν µαρτυρήσειεν; οὐδὲ γὰρ τοῦτο ἐποίουν μαρτυρίας ἕνεκα ἢ χάριτος οὕς γε οὐδ' ὁπόθεν ἦσαν ἠπιστάμην.</div>
<div class="sentence">μὴ γὰρ ὑμῶν γε μηδεὶς πάθοι τοιαῦτα.'</div>
</div>
<div class="paragraph">
<div class="sentence">"ταῦτα δὲ ἐμοῦ λέγοντος ἀνίσταταί τις ἐκ µέσων· κἀγὼ πρὸς ἐμαυτὸν ἐνεθυμήθην ὅτι 'ἄλλος ποιοῦτος ἴσως, ἐμοῦ καταψευσόµενος.'</div>
<div class="sentence">ὃ δὲ εἶπεν 'ἄνδρες ἐγὼ πάλαι τοῦτον ἀμφιγνοῶν, ἠπίστουν ὅμως.</div>
<div class="sentence">ἐπεὶ δὲ σαφῶς αὐτὸν ἔγνωκα, δεινόν µοι δοκεῖ, μᾶλλον δὲ ἀσεβές, μὴ εἰπεῖν ἃ σύνοιδα αὐτῷ, μηδ' ἀποδοῦναι λόγῳ χάριν, ἔργῳ τὰ μέγιστα εὖ παθών.</div>
<div class="sentence">εἰμὶ δέ, ἔφη, πολίτης, ὡς ἴστε, καὶ ὅδε, δείξας τὸν παρακαθήµενον (καὶ ὃς ἐπανέστη)· ἐτύχομεν δὲ πλέοντες ἐν τῇ Σωκλέους νηί, τρίτον ἔτος.</div>
<div class="sentence">καὶ διαφθαρείσης τῆς νεὼς περὶ τὸν Καφηρέα, πάνυ ὀλίγοι τινὲς ἐσώθημεν ἀπὸ πολλῶν.</div>
<div class="sentence">τοὺς μὲν οὖν πορφυρεῖς ἀνέλαβον· εἶχον γὰρ αὐτῶν τινες ἀργύριον ἐν φασκώλοις.</div>
<div class="sentence">ἡμεῖς δὲ γυμνοὶ ἐκπεσόντες δι' ἀτραποῦ τινος ἐβαδίζομεν ἐλπίζοντες εὑρήσειν σκέπην τινὰ ποιμένων ἡ βουκόλων, καὶ ἐκινδυνεύοµεν ὑπὸ λιμοῦ τε καὶ δίψους διαφθαρῆναι.</div>
<div class="sentence">καὶ μόλις ποτὲ ἤλθομεν ἐπὶ σκηνάς τινας, καὶ στάντες ἐβοῶμεν.</div>
<div class="sentence">προελθὼν δὲ οὗτος, εἰσάγει τε ἡμᾶς ἔνδον καὶ ἀνέκαιε πῦρ· καὶ τὸν μὲν ἡμῶν αὐτὸς ἀνέτριβε, τὸν δὲ ἡ γυνή, στέατι· οὐ γὰρ ἦν αὐτοῖς ἔλαιον· τέλος δὲ ὕδωρ κατέχεον θερµόν, ἕως ἀνέλαβον ψυχροὺς ὄντας, ἔπειτα κατακλίναντες, καὶ περιβαλόντες οἷς εἶχον, παρέθηκαν φαγεῖν ἡμῖν ἄρτους πυρίνους, αὐτοὶ δὲ κέγχρον ἑφθὸν ἤσθιον.</div>
<div class="sentence">ἔδοσαν δὲ καὶ οἶνον ἡμῖν πιεῖν, ὕδωρ αὐτοὶ πίνοντες, καὶ κρέα ἐλάφεια ὀπτῶντες ἄφθονα, τὰ δὲ ἕψουτες· τῇ δ' ὑστεραίᾳ βουλομένους ἀπιέναι κατέσχον ἐπὶ τρεῖς ἡμέρας.</div>
<div class="sentence">ἔπειτα προὔπεµψαν εἰς τὸ πεδίον, καὶ ἀπιοῦσι κρέας ἔδοσαν καὶ δέρµα ἑκατέρῳ πάνυ καλόν.</div>
<div class="sentence">ἐμὲ δὲ ὁρῶν ἔτι πονοῦντα τῷ πάθει, ἐνέδυσε χιτώνιον, τῆς θυγατρὸς ἀφελόμενος· ἐκείνη δὲ ἄλλο τι ῥάκος περιεζώσατο.</div>
<div class="sentence">τοῦτο, ἐπειδὴ ἐν τῇ κώμῃ ἐγενόμην, ἀπέδωκα.</div>
<div class="sentence">οὕτως ἡμεῖς γε ὑπὸ τούτου μάλιστα ἐσώθημεν μετὰ τοὺς θεούς.'</div>
</div>
<div class="paragraph">
<div class="sentence">"ταῦτα δὲ ἐκείνου λέγοντος ὁ μὲν δῆμος ἤκουεν ἡδέως καὶ ἐπῄνουν µε, ἐγὼ δὲ ἀναμνησθείς, 'χαῖρε, ἔφην, Σωτάδη·' καὶ προσελθὼν ἐφίλουν αὐτὸν καὶ τὸν ἕτερον.</div>
</div>
<div class="paragraph">
<div class="sentence">"παρελθὼν δὲ ἐκεῖνος ὁ ἐπιεικὴς ὁ τὴν ἀρχὴν ὑπὲρ ἐμοῦ λέγων, 'ἐμοί, ἔφη, ὦ ἄνδρες, δοκεῖ καλέσαι τοῦτον εἰς τὸ πρυτανεῖον ἐπὶ ξένια.</div>
<div class="sentence">εἰ μὲν γὰρ ἐν πολέμῳ τινὰ ἔσωσε τῶν πολιτῶν ὑπερασπίσας, πολλῶν ἂν καὶ μεγάλων δωρεῶν ἔτυχε· νυνὶ δὲ δύο σώσας πολίτας, ἴσως δὲ καὶ ἄλλους, πῶς οὔκ ἐστιν ἄξιος τιμῆς; δοκεῖ δέ µοι ἀντὶ τοῦ χιτῶνος, ὃν ἔδωκε, τῷ πολίτῃ κιωδυνεύοντι, τὴν θυγατέρα ἀποδύσας ἐπιδοῦναι αὐτῷ τὴν πόλιν χιτῶνα καὶ ἱμάτιον, ψηφίσασθαι δὲ αὐτοῖς καρποῦσθαι τὸ χωρίον καὶ αὐτοὺς καὶ τὰ τέκνα, καὶ µηδένα αὐτοῖς ἐνοχλεῖν, δοῦναι δὲ αὐτῷ καὶ ἑκατὸν δραχμὰς εἰς κατασκευήν· τὸ δὲ ἀργύριον τοῦτο ὑπὲρ τῆς πόλεως ἐγὼ παρ' ἐμαυτοῦ δίδωµι.'</div>
<div class="sentence">ἐπὶ τούτῳ δὲ ἐπῃνέθη, καὶ τἆλλα ἐγένετο ὡς εἶπεν, καὶ ἐκομίσθη παραχρῆμα εἷς τὸ θέατρον τὰ ἱμάτια καὶ τὸ ἀργύριον.</div>
<div class="sentence">ἐγὼ δὲ οὐκ ἐβουλόμην λαβεῖν, οἱ δ' εἶπον ὅτι 'οὐ δύνασαι δειπνεῖν ἐν τῷ δέρµατι.'</div>
<div class="sentence">'οὐκοῦν, εἶπον, τὸ τήµερον ἄδειπνος μενῶ.'</div>
<div class="sentence">ὅμως δὲ ἐνέδυσάν µε τὸν χιτῶνα καὶ περιέβαλον τὸ ἱμάτιον.</div>
<div class="sentence">ἐγὼ δὲ ἄνωθεν βαλεῖν ἐβουλόμην τὸ δέρµα, οἳ δὲ οὐκ εἴων.</div>
<div class="sentence">τὸ δὲ ἀργύριον οὐκ ἐδεξάμην οὐδένα τρόπον, ἀλλ' ἀπωμοσάμην.</div>
<div class="sentence">'τοῦτο δ', ἔφην, τῷ ῥήτορι δότε, ὅπως κατορύξῃ αὐτό· ἐπίσταται γάρ, δῆλον ὅτι.'</div>
<div class="sentence">ἀπ' ἐκείνου δὲ ἡμᾶς οὐδεὶς ἠνώχλησε."</div>
</div>
<div class="paragraph">
<div class="sentence">σχεδὸν οὖν εἰρηκότος αὐτοῦ πρὸς ταῖς σκηναῖς ἦμεν.</div>
<div class="sentence">κἀγὼ πελάσας εἶπον "ἀλλ' ἕν τι ἀπεκρύψω τοὺς πολίτας, τὸ κάλλιστον τῶν κτηµάτων."</div>
<div class="sentence">"τί τοῦτο;" εἶπεν.</div>
<div class="sentence">"τὸν κῆπον ἔφην, τοῦτον, πάνυ καλὸν καὶ λάχανα πολλὰ καὶ δένδρα ἔχοντα."</div>
<div class="sentence">"οὐκ ἦν, ἔφη, τότε, ἀλλ' ὕστερον ἐποιήσαμεν."</div>
</div>
<div class="paragraph">
<div class="sentence">εἰσελθόντος οὖν εὐωχούμεθα τὸ λοιπὸν τῆς ἡμέρας, ἡμεῖς μὲν κατακλιθέντες ἐπὶ φύλλων τε καὶ δερμάτων ἐπὶ στιβάδος ὑψηλῆς, ἡ δὲ γυνὴ πλησίον παρὰ τὸν ἄνδρα καθηµένη.</div>
<div class="sentence">θυγάτηρ δὲ ὡραία γάμου ἐδιακόνει, καὶ ἐνέχει πιεῖν µέλανα οἶνον ἡδύν.</div>
<div class="sentence">οἱ δὲ παῖδες τὰ κρέα παρεσκεύαζον, καὶ αὐτοὶ ἅμα ἐδείπνουν παρατιθέντες.</div>
</div>
<div class="paragraph">
<div class="sentence">ἤδη δ' ἱκανῶς ἡμῶν ἐχόντων, ἦλθε κἀκεῖνος ὁ ἕτερος.</div>
<div class="sentence">συνηκολούθει δὲ υἱὸς αὐτῷ, µειράκιον οὐκ ἀγεννές, λαγὼν φέρων.</div>
<div class="sentence">εἰσελθὼν δὲ οὗτος ἠρυθρίασεν· ἐν ᾧ δ' ὁ πατὴρ αὐτοῦ ἠσπάζετο ἡμᾶς, αὐτὸς ἐφίλησε τὴν κόρην καὶ τὸν λαγὼν ἐκείνῃ ἔδωκεν.</div>
<div class="sentence">ἡ μὲν οὖν παῖς ἐπαύσατο διακονοῦσα, καὶ παρὰ τῇ μητρὶ ἐκαθέζετο, τὸ δὲ µειράκιον ἀντ' ἐκείνης ἐδιακόνει.</div>
<div class="sentence">κἀγὼ τὸν ξένον ἠρώτησα "ἂρ' αὕτη ἐστίν, ἧς τὸν χιτῶνα ἀποδύσας τῷ ναυαγῷ ἔδωκας;" καὶ ὃς γελάσας, "οὔκ, ἔφη, ἀλλ' ἐκείνη πάλαι πρὸς ἄνδρα ἐδόθη, καὶ τέκνα ἔχει μεγάλα ἤδη, πρὸς ἄνδρα πλούσιον εἰς κώµην."</div>
<div class="sentence">"οὐκοῦν, ἔφην, ἐπαρκοῦσιν ὑμῖν ὅ τι ἂν δέησθε;" "οὐδέν, ἔφη ἡ γυνή, δεόµεθα ἡμεῖς.</div>
<div class="sentence">ἐκεῖνοι δὲ λαμβάνουσι καὶ ὁπηνίκ' ἄν τι θηραθῇ καὶ ὀπώραν καὶ λάχανα· οὐ γὰρ ἔστι κῆπος παρ' αὐτοῖς.</div>
<div class="sentence">πέρυσι δὲ παρ' αὐτῶν πυροὺς ἐλάβομεν, σπέρμα ψιλόν, καὶ ἀπέδομεν αὐτοῖς εὐθὺς τοῦ θέρους."</div>
<div class="sentence">"τί οὖν, ἔφην· καὶ ταύτην διανοεῖσθε διδόναι πλουσίῳ, ἵνα ὑμῖν καὶ αὐτὴ πυροὺς δανείσῃ;" ἐνταῦθα μέντοι ἄμφω ἠρυθριασάτην, ἥ τε κόρη καὶ τὸ µειράκιον.</div>
<div class="sentence">ὁ δὲ πατὴρ αὐτῆς ἔφη "πένητα ἄνδρα λήψεται, ὅμοιον ἡμῖν κυνηγέτην" καὶ µειδάσας ἔβλεψεν εἰς τὸν νεανίσκον.</div>
<div class="sentence">κἀγώ "τί οὖν οὐκ ἤδη δίδοτε; ἢ δεῖ ποθεν αὐτὸν ἐκ κώµης ἀφικέσθαι;" "δοκῶ µέν, ἔφη, οὐ μακράν ἐστιν· ἀλλ' ἔνδον ἐνθάδε.</div>
<div class="sentence">καὶ ποιήσομέν γε τοὺς γάμους ἡμέραν ἀγαθὴν ἐπιλεξάμενοι."</div>
<div class="sentence">κἀγώ "πῶς, ἔφην, κρίνετε τὴν ἀγαθὴν ἡμέραν;" καὶ ὅς "ὅταν μὴ μικὰ ᾖ ἡ σελήνη· δεῖ δὲ καὶ τὸν ἀέρα εἶναι καθαρόν, αἰθρίαν λαμπράν."</div>
<div class="sentence">κἀγώ "τί δέ, ἔφην, τῷ ὄντι κυνηγέτης ἀγαθός ἐστιν;" "ἔγωγε, ἦ δ' ὃς ὁ νεανίσκος, καὶ ἔλαφον καὶ σῦν ὑφίσταμαι.</div>
<div class="sentence">ὄψῃ δὲ αὔριον, ἂν ἐθέλῃς, ὦ ξένε."</div>
<div class="sentence">"καὶ τὸν λαγὼν τοῦτον σύ, ἔφην, ἔλαβες;" "ἐγώ, ἔφη γελάσας, τῷ δικτύω τῆς νυκτός· ἦν γὰρ αἰθρία πάνν καλή, καὶ ἡ σελήνη τηλικαύτη τὸ μέγεθος ἡλίκη οὐδεπώποτε ἐγένετο."</div>
<div class="sentence">ἐνταῦθα μέντοι ἐγέλασαν ἀμφότεροι, οὐ µόνον ὁ τῆς κόρης πατήρ, ἀλλὰ καὶ ὁ ἐκείνου.</div>
<div class="sentence">ὁ δὲ ᾐσχύνθη καὶ ἐσιώπησε.</div>
<div class="sentence">λέγει οὖν ὁ τῆς κόρης πατήρ "ἐγὼ μέν, ἔφη, ὦ παῖ, οὐδὲν ὑπερβάλλομαι.</div>
<div class="sentence">ὁ δὲ πατήρ σου περιµένει, ἔστ' ἂν ἱερεῖον πρίηται.</div>
<div class="sentence">δεῖ γὰρ θῦσαι τοῖς θεοῖς."</div>
<div class="sentence">εἶπεν οὖν ὁ νεώτερος ἀδελφὸς τῆς κόρης "ἀλλὰ ἱερεῖόν γε πάλαι οὗτος παρεσκεύακε, καὶ ἔστιν ἔνδον, τρεφόµενον ὄπισθεν τῆς σκηνῆς, γενναῖον."</div>
<div class="sentence">ἠρώτων οὖν αὐτόν "ἀληθῶς;" ὁ δὲ ἔφη.</div>
<div class="sentence">"καὶ πόθεν σοι;" ἔφασαν.</div>
<div class="sentence">"ὅτε τὴν ὗν ἑλάβομεν τὴν τὰ τέκνα ἔχουσαν, τὰ μὲν ἄλλα διέδρα· καὶ ἦν, ἔφη, θάττω τοῦ λαγώ· ἑνὸς δὲ ἐγὼ λίθῳ ἔτυχον, καὶ ἁλόντι τὸ δέρµα ἐπέβαλον· τοῦτο ἠλλαξάμην ἐν τῇ κώμῃ, καὶ ἔλαβον ἀντ' αὐτοῦ χοῖρον, καὶ ἔθρεψα ποιήσας ὄπισθεν συφεόν."</div>
<div class="sentence">"ταῦτ' ἄρ', ἔφη, ἡ µήτηρ σοῦ ἐγέλα, ὁπότε θαυμάζοιμι ἀκούων γρυλλιζούσης τῆς συός, καὶ τὰς κριθὰς οὕτως ἀνήλισκες."</div>
<div class="sentence">"αἱ γὰρ εὐβοΐδες, εἶπεν, οὐχ ἱκαναὶ ἦσαν πιᾶναι.</div>
<div class="sentence">ἀλλὰ εἰ βούλεσθε ἰδεῖν αὐτήν, ἄξω ἀνύσας."</div>
<div class="sentence">οἱ δὲ ἐκέλευον.</div>
<div class="sentence">ἀπῄεσαν οὖν ἐκεῖνός τε καὶ οἱ παῖδες αὐτόθεν δρόµῳ χαίροντες.</div>
<div class="sentence">ἐν δὲ τούτῳ ἡ παρθένος ἀναστᾶσα ἐξ ἑτέρας σκηνῆς ἐκόμισεν οὖα τετμηµένα, καὶ µέσπίλα, καὶ μῆλα χειµερωά, καὶ τῆς γενναίας σταφυλῆς βότρυς σφριγῶντας, καὶ ἔθηκεν ἐπὶ τὴν τράπεζαν, καταψήσασα φύλλοις ἀπὸ τῶν κρεῶν, καὶ ὑποβαλοῦσα καθαρὰν πτερίδα.</div>
<div class="sentence">ἧκον δὲ καὶ οἱ παῖδες τὴν ὗν ἄγοντες μετὰ γέλωτος καὶ παιδιᾶς.</div>
<div class="sentence">συνηκολούθει δὲ ἡ µήτηρ τοῦ νεανίσκου, καὶ ἀδελφοὶ δύο παιδάρια· ἔφερον δὲ ἄρτους τε καθαρούς, καὶ ᾠὰ ἐφθὰ ἐν ξυλίνοις πίναξι, καὶ ἐρεβίνθους φρυκτούς.</div>
<div class="sentence">ἀσπασαμένη δὲ τὸν ἀδελφὸν ἡ γυνὴ καὶ τὴν ἀδελφιδῆν, ἐκαθίζετο παρὰ τῷ αὗτῆς ἀνδρί, καὶ εἶπεν, "ἰδοῦ τὸ ἱερεῖον, ὃ οὗτος πάλαι ἔτρεφεν εἰς τοὺς γάμους, καὶ τἆλλα τὰ παρ' ἡμῶν ἕτοιμά ἐστι, καὶ ἄλφιτα καὶ ἄλευρα πεποίηται· µόνον ἴσως οἰναρίου προσδεησόµεθα· καὶ ποῦτο οὐ χαλεπὸν ἐκ τῆς κώµης λαβεῖν."</div>
<div class="sentence">παρειστήκει δὲ αὐτῇ πλησίον ὁ υἱὸς πρὸς τὸν κηδεστὴν ἀποβλέπων.</div>
<div class="sentence">καὶ ὃς µειδιάσας εἶπεν "οὗτος, ἔφη, ἐστὶν ὁ ἐπέχων· ἴσως γὰρ ἔτι βούλεται πιᾶναι τὴν ὗν."</div>
<div class="sentence">καὶ τὸ µειράκιον "αὕτη μέν, εἶπεν, ὑπὸ τοῦ λίπους διαρραγήσεται."</div>
<div class="sentence">κἀγὼ βουλόμενος αὐτῷ βοηθῆσαι "ὅρα, ἔφην, μὴ ἐν ᾧ πιαίνεται ἡ ὗς οὗτος ὑμῖν λεπτὸς γένηται."</div>
<div class="sentence">ἡ δὲ µήτηρ "ἀληθῆ, εἶπεν, ὁ ξένος λέγει, ἐπεὶ καὶ νῦν λεπτότερος αὑτοῦ γέγονε· καὶ πρῴην ᾐσθόμην τῆς νυκτὸς αὐτὸν ἐγρηγορότα καὶ προελθόντα ἔξω τῆς σκηνῆς."</div>
<div class="sentence">"οἱ κύνες, ἔφη, ὑλάκτουν, καὶ ἐξῆλθον ὀψόμενος."</div>
<div class="sentence">"οὐ σύ γε, εἶπεν, ἀλλὰ περιεπάτεις ἁλύων.</div>
<div class="sentence">μὴ οὖν πλείω χρόνον ἐῶμεν ἀνιᾶσθαι αὐτόν."</div>
<div class="sentence">καὶ περιβαλοῦσα τὰς χεῖρας ἐφίλησε τὴν μητέρα τῆς κόρης.</div>
<div class="sentence">ἥ δὲ πρὸς τὸν ἄνδρα τὸν ἑαυτῆς "ποιῶμεν, εἶπεν, ὡς θέλουσι."</div>
<div class="sentence">καὶ ἔδοξε ταῦτα, καὶ εἶπον "εἷς τρίτην ποιῶμεν τοὺς γάμους."</div>
<div class="sentence">παρεκάλουν δὲ κἀμὲ προσμεῖναι τὴν ἡμέραν.</div>
<div class="sentence">κἀγὼ προσέµενον οὐκ ἀηδῶς.</div>
</div>
</div>
<div class="section">
  <h2 class="section-title">[APPENDIX]{.underline}</h2>
<div class="paragraph">
</div>
</div>
<div class="section">
  <h3 class="section-title">1. ΤΡΑΠΕΖΙΤΗΣ</h3>
<div class="paragraph">
</div>
<div class="paragraph">
<div class="sentence">ὁ Πασίων τραπεζίτης ἐστὶν ἐν Συρακούσαις· ἔχει δὲ τὴν τράπεζαν ἐν τῇ ἀγορᾷ.</div>
<div class="sentence">δανείζει δ' ὁ τραπεζίτης ἐπὶ τόκῳ· οἱ γὰρ δανειζόµενοι λαμβάνουσι μὲν τὰ χρήματα, ἀποδιδόασι δὲ καὶ τὰ χρήματα καὶ τόκον· ὁ δὲ τόκος οὕτω γίγνεται.</div>
<div class="sentence">ἢ γὰρ ἀποδιδόασιν ὁποσονδήποτε τοῦ µηνός, ἢ ὁποσονοῦν τοῦ πλοῦ.</div>
<div class="sentence">ἀριθμοῦσι δὲ κατὰ μνᾶν καὶ κατὰ μῆνα οὕτω πως·</div>
</div>
<div class="paragraph">
<div class="sentence"><strong>ἐπὶ ὀβολῷ·</strong> ὁ τόκος γίγνεται εἷς ὀβολὸς τῆς μνᾶς τοῦ µηνός, δώδεκα ὄντες ὀβολοὶ τοῦ ἐνιαυτοῦ· καὶ οἱ δώδεκα ὀβολοὶ δύο δραχµαί, ἡ δὲ μνᾶ ἔχει δραχμὰς ἑκατόν.</div>
</div>
<div class="paragraph">
<div class="sentence"><strong>ἐπὶ δυοῖν ὀβολοῖν·</strong> ὁ τόκος γίγνεται δύο ὀβολοὶ τῆς μνᾶς τοῦ µηνός, οὗτοι δ' εἰσὶν εἴκοσι τέτταρες τοῦ ἐνιαυτοῦ, ὄντες τέτταρες δραχμαὶ τῶν ἑκατὸν δραχμῶν τοῦ ἐνιαυτοῦ.</div>
</div>
<div class="paragraph">
<div class="sentence"><strong>καὶ οὕτω κατὰ λόγον·</strong> ἐπὶ τρισὶν ὀβολοῖ, ἐπὶ τέτταρσιν, ἐπὶ πέντε, ἐπὶ δραχμῇ.</div>
</div>
</div>
<div class="section">
  <h3 class="section-title">2. ΠΑΣΙΩΝ ΖΗΝΟΘΕΜΙΣ ΗΓΕΣΤΡΑΤΟΣ</h3>
<div class="paragraph">
</div>
<div class="paragraph">
<div class="sentence"><strong>Ζ.</strong> χαῖρε, ὦ Πασίων.</div>
</div>
<div class="paragraph">
<div class="sentence"><strong>Π.</strong> χαῖρε καὶ σύ, ὦ ἄριστε· σὺ δὲ τίς εἶ, καὶ τί δεῖ σοι;</div>
</div>
<div class="paragraph">
<div class="sentence"><strong>Ζ.</strong> Ζηνόθεμις μὲν ἔγωγε, ἀνὴρ Ἀθηναῖος· πλέω</div>
</div>
<div class="paragraph">
<div class="sentence">δ' Ἀθήναξε, ἐπιβάτης ὢν ἐπὶ τῆς νεὼς τοῦ Ἡγεστράτου.</div>
<div class="sentence">καὶ δεῖ µοι δανείζεσθαι πεντακοσίας δραχµάς.</div>
</div>
<div class="paragraph">
<div class="sentence"><strong>Π.</strong> ἔχω τοι τάργύριον, καὶ δανείζω ἐπὶ πέντε ὀβολοῖς· ἀλλὰ τίς ἐγγυητής σοι;</div>
</div>
<div class="paragraph">
<div class="sentence"><strong>Ζ.</strong> ὅστις µοι ἐγγυητής; τίς ποτ' ἀνθρώπων; ἀλλ' ἰδού, ὁ ναύκληρος οὑτοσί.</div>
<div class="sentence">δεῦρό µοι ὦ Ἡγέστρατε.</div>
</div>
<div class="paragraph">
<div class="sentence"><strong>Η.</strong> ὅδ' εἰμί· τί ἐθέλεις;</div>
</div>
<div class="paragraph">
<div class="sentence"><strong>Π.</strong> ἆρ' ἔχει οὐσίαν οὗτος ὁ Ζηνόθεμις;</div>
</div>
<div class="paragraph">
<div class="sentence"><strong>Η.</strong> νὴ τὸν Δία, καὶ πολλήν γε· ἔνεστι γὰρ σῖτος αὐτῷ ἐν τῇ νηῒ πολύς.</div>
</div>
<div class="paragraph">
<div class="sentence"><strong>Π.</strong> εὖ γε· πρὸς ταῦτα δανείζω, ὥστε σωθείσης μὲν τῆς νεώς, ἀποδοῦναι μετὰ τοῦ τόκου, ἀπολομένης δέ, μηδέν.</div>
</div>
<div class="paragraph">
<div class="sentence"><strong>Ζ.</strong> ὁμολογῶ δὴ ἐπὶ τούτοις· γράφε τὰς συγγραφάς.</div>
</div>
<div class="paragraph">
<div class="sentence"><strong>Π.</strong> γράφω.</div>
</div>
</div>
<div class="section">
  <h3 class="section-title">ΦΙΛΩΝ ΗΡΗΣΤΡΑΤΟΣ ΖΗΝΟΘΗΜΙΣ</h3>
<div class="paragraph">
</div>
<div class="paragraph">
<div class="sentence"><strong>Η.</strong> χαῖρε· ἆρ' ἐστὶ τράπεζα αὕτη;</div>
</div>
<div class="paragraph">
<div class="sentence"><strong>Φ.</strong> ἔστι.</div>
<div class="sentence">τίς δ' εἶ σύ, καὶ πόθεν; ἔοικας γὰρ ξένῳ.</div>
</div>
<div class="paragraph">
<div class="sentence"><strong>Η.</strong> καὶ δ' ξένος εἰμί, καὶ ναύκληρος τῆς Ναυκλείας, πλέω δ' Ἀθήναξε, δανειζοίµην δ' ἂν χιλίας δραχµάς, ἐάν µοι δανείσῃς.</div>
</div>
<div class="paragraph">
<div class="sentence"><strong>Φ.</strong> ἀλλ' οὐ γάρ σε γιγνώσκω, ὦ ξένε.</div>
</div>
<div class="paragraph">
<div class="sentence"><strong>Η.</strong> ἀλλ᾽ ἰδού, ἐς καιρὸν ἥκει Ζηνόθεμις οὗτος, ἐπιβάτης ὢν τοῦ πλοίου.</div>
</div>
<div class="paragraph">
<div class="sentence"><strong>Φ.</strong> χαῖρε ὦ Ζηνόθεμι· τίς οὗτος;</div>
</div>
<div class="paragraph">
<div class="sentence"><strong>Ζ.</strong> ναύκληρος οὗτος τῆς Ναυκλείας, ἔχει δ' ἐν τῇ νηῒ γόμον ἴδιον σίτου.</div>
</div>
<div class="paragraph">
<div class="sentence"><strong>Φ.</strong> δανείζω οὖν σοι τὰς χιλίας δραχμὰς ἐπὶ τέτταρσιν ὀβολοῖς, ἐφ' ᾧτε ἀποδοῦναι μὲν ἐὰν σωθῇ ἡ ναῦς, εἰ δὲ μή, μηδέν.</div>
</div>
<div class="paragraph">
<div class="sentence"><strong>Η.</strong> ἐπὶ τούτοις ὡμολογήσθω· σὺ δὲ γράφε τὰς συγγραφάς.</div>
</div>
<div class="paragraph">
<div class="sentence"><strong>Φ.</strong> γράφω δή.</div>
</div>
<div class="paragraph">
<div class="sentence"><strong>ΕΞΩ</strong></div>
</div>
<div class="paragraph">
<div class="sentence"><strong>Η.</strong> καλῶς ἐποίησας, ὦ Ζηνόθεμι βέλτιστε, καὶ χάριν οἶδά σοι πολλήν.</div>
</div>
<div class="paragraph">
<div class="sentence"><strong>Ζ.</strong> Καὶ ἐγὼ σοί, ὦ Ἡγέστρατε· ὥσπερ γὰρ οἱ τέκτονες, ἐγὼ μὲν ἕλκω τὸν πρίονα, σὺ δ' ἀντενδίδως.</div>
</div>
</div>
<div class="section">
  <h3 class="section-title">3. ΟΡΝΙΘΕΣ</h3>
<div class="paragraph">
</div>
<div class="paragraph">
<div class="sentence">τίκτουσι πρῶτον ᾠὰ</div>
</div>
<div class="paragraph">
<div class="sentence">ὄρνιθες· εἶτ' ἐν ᾠῷ</div>
</div>
<div class="paragraph">
<div class="sentence">συµπήγνυται νεοττός.</div>
</div>
<div class="paragraph">
<div class="sentence">μεθ' ἡμέρας δὲ συχνὰς</div>
</div>
<div class="paragraph">
<div class="sentence">ἕτοιμος ὢν νεοττὸς</div>
</div>
<div class="paragraph">
<div class="sentence">αὐτὸς τὸ λέμμα κόπτει,</div>
</div>
<div class="paragraph">
<div class="sentence">ἐκ τοὐστράκου δὲ πηδᾷ·</div>
</div>
<div class="paragraph">
<div class="sentence">τοῦ λέμματος δ' ἐπ' οὐρᾷ</div>
</div>
<div class="paragraph">
<div class="sentence">ἡμίτομον μάλιστα</div>
</div>
<div class="paragraph">
<div class="sentence">φέρων, ἔσεισεν εὐθύς.</div>
</div>
</div>
<div class="section">
  <h3 class="section-title">4. ΠEΡΔΙΞ ΚΑΙ ΧEΛΩΝΗ</h3>
<div class="paragraph">
</div>
<div class="paragraph">
<div class="sentence">πέρδικα τῇ χελώνῃ</div>
</div>
<div class="paragraph">
<div class="sentence">ἐχθρὰν λέγουσιν εἶναι·</div>
</div>
<div class="paragraph">
<div class="sentence">εἰ δἠ ἐστὶ τοῦτ' ἀληθές,</div>
</div>
<div class="paragraph">
<div class="sentence">οὐ δὴ κάτοιδ' ἔγωγε.</div>
</div>
<div class="paragraph">
<div class="sentence">τῇ μὲν γὰρ οὐ πάρεστι</div>
</div>
<div class="paragraph">
<div class="sentence">κεκρυµμένην χελώνην</div>
</div>
<div class="paragraph">
<div class="sentence">ἐν ὀστράκῳ τοιούτῳ,</div>
</div>
<div class="paragraph">
<div class="sentence">ἐάν γε μὴ προκύψῃ.</div>
</div>
<div class="paragraph">
<div class="sentence">ὅμως δ' ἐὰν προκύψῃ,</div>
</div>
<div class="paragraph">
<div class="sentence">πέρδικι δὴ πάρεστιν</div>
</div>
<div class="paragraph">
<div class="sentence">ῥύγχει κάρα τετραίνειν.</div>
</div>
<div class="paragraph">
<div class="sentence">πρὸς ταῦτ' ἄμεινόν ἐστι</div>
</div>
<div class="paragraph">
<div class="sentence">ἔνδον µένειν χελώνην·</div>
</div>
<div class="paragraph">
<div class="sentence">τὰ γὰρ θύραζε βλάπτει.</div>
</div>
</div>
<div class="section">
  <h2 class="section-title">5. ΜΥΡΜΗΞ</h2>
<div class="paragraph">
</div>
<div class="paragraph">
<div class="sentence">τῶν θηρίων ἁπάντων</div>
</div>
<div class="paragraph">
<div class="sentence">σοφώτατον δοκεῖ µοι</div>
</div>
<div class="paragraph">
<div class="sentence">μύρμηξ.</div>
<div class="sentence">ἐπεὶ τὸ πρῶτον</div>
</div>
<div class="paragraph">
<div class="sentence">οἰκοῦσιν οὐκ ἀκόσμως,</div>
</div>
<div class="paragraph">
<div class="sentence">σύμμεικτος ὥς τις ὄχλος·</div>
</div>
<div class="paragraph">
<div class="sentence">τεταγµένοι δὲ πάντες</div>
</div>
<div class="paragraph">
<div class="sentence">ποιοῦσι τἄργ' ἕκαστος.</div>
</div>
<div class="paragraph">
<div class="sentence">οἱ μὲν µένοντες ἔνδον</div>
</div>
<div class="paragraph">
<div class="sentence">σῴζουσι πάντα τᾠά</div>
</div>
<div class="paragraph">
<div class="sentence">καὶ κτήµατ᾽ ἄλλ' ἐν οἴκοις·</div>
</div>
<div class="paragraph">
<div class="sentence">οἱ δ' αὖ, στράτευμα πιστόν,</div>
</div>
<div class="paragraph">
<div class="sentence">ἐχθροῖς καλῶς μάχονται·</div>
</div>
<div class="paragraph">
<div class="sentence">οἱ δ' ἐξοδοιποροῦντες</div>
</div>
<div class="paragraph">
<div class="sentence">ἑώθινοι κατ' ἀγρούς,</div>
</div>
<div class="paragraph">
<div class="sentence">ζητοῦσι τοῖς πολίταις</div>
</div>
<div class="paragraph">
<div class="sentence">τροφήν τιν', ὡς ἀνάγκη.</div>
</div>
<div class="paragraph">
<div class="sentence">ὥστ' οὐκέτ' ὄχλος εἰσίν,</div>
</div>
<div class="paragraph">
<div class="sentence">ἀλλ' ἔσθ' ὅμοια πάντα</div>
</div>
<div class="paragraph">
<div class="sentence">πόλει τε καὶ πολίταις.</div>
</div>
</div>
<div class="section">
  <h3 class="section-title">6. ΜΕΛΙΤΤΑΙ</h3>
<div class="paragraph">
</div>
<div class="paragraph">
<div class="sentence">γένος τὸ τῶν μελιττῶν</div>
</div>
<div class="paragraph">
<div class="sentence">ἀργὸν μὲν οὔποτ' ἐστίν,</div>
</div>
<div class="paragraph">
<div class="sentence">ἐργάζεται δ' ἐσαιεί.</div>
</div>
<div class="paragraph">
<div class="sentence">μί' ἐστὶν ἡ μεγίστη</div>
</div>
<div class="paragraph">
<div class="sentence">µήτηρ τε καὶ τύραννος·</div>
</div>
<div class="paragraph">
<div class="sentence">ἥτις καθ' ἡμέραν τοι</div>
</div>
<div class="paragraph">
<div class="sentence">τρισμύρι' ᾠὰ τίκτει.</div>
</div>
<div class="paragraph">
<div class="sentence">πρὸς τῇδ' ἔνεισι σίμβλῳ</div>
</div>
<div class="paragraph">
<div class="sentence">ὑπηρέται τε πλεῖστοι,</div>
</div>
<div class="paragraph">
<div class="sentence">πονοῦντες οἷ ἀνάγκη,</div>
</div>
<div class="paragraph">
<div class="sentence">κἄλλοι τινὲς πρόσεισιν,</div>
</div>
<div class="paragraph">
<div class="sentence">κηφῆνες οἳ καλοῦνται·</div>
</div>
<div class="paragraph">
<div class="sentence">οἱ δ' ἐσθίουσι πολλά,</div>
</div>
<div class="paragraph">
<div class="sentence">μέλει δ' ἄρ' οὐδὲν ἄλλο.</div>
</div>
<div class="paragraph">
<div class="sentence">αἱ δ' ἄσχολοι µέλιτται</div>
</div>
<div class="paragraph">
<div class="sentence">ἕωθεν ἐκπέτονται·</div>
</div>
<div class="paragraph">
<div class="sentence">καὶ τὴν προφὴν ἅπασι</div>
</div>
<div class="paragraph">
<div class="sentence">βομβοῦσι συλλέγουσαι.</div>
</div>
<div class="paragraph">
<div class="sentence">οὐδ' εἰσὶ γαστρίμαργοι·</div>
</div>
<div class="paragraph">
<div class="sentence">τὸ μὲν γὰρ ἐσθίουσιν,</div>
</div>
<div class="paragraph">
<div class="sentence">πλείω δ' ἔνεστι θήκῃ</div>
</div>
<div class="paragraph">
<div class="sentence">χειμὼν ὅταν γένηται.</div>
</div>
<div class="paragraph">
<div class="sentence">προµανθάνουσιν ὥραν</div>
</div>
<div class="paragraph">
<div class="sentence">κρύους τ' ἐπομβρίας τε·</div>
</div>
<div class="paragraph">
<div class="sentence">ὅταν θάνῃ µέλιττα,</div>
</div>
<div class="paragraph">
<div class="sentence">ἔξω βαλεῖν ἀνάγκη</div>
</div>
<div class="paragraph">
<div class="sentence">ὥς μὴ µύσος γένηται</div>
</div>
<div class="paragraph">
<div class="sentence">νεκροῦ µένοντος ἔνδον.</div>
</div>
<div class="paragraph">
<div class="sentence">ἐὰν δὲ φὼρ προσέρπῃ</div>
</div>
<div class="paragraph">
<div class="sentence">κλέπτουσα τῶν μελιττῶν</div>
</div>
<div class="paragraph">
<div class="sentence">μέλι ξένη µέλιττα,</div>
</div>
<div class="paragraph">
<div class="sentence">φύλαξ τις ἐκδιώκει</div>
</div>
<div class="paragraph">
<div class="sentence">ὡς ἐκβαλοῦσα κλέπτην.</div>
</div>
<div class="paragraph">
<div class="sentence">σὺ δ' ἂν θέλοις τίς εἶναι;</div>
</div>
<div class="paragraph">
<div class="sentence">κηφήν τι ἀργὸς αἰεί,</div>
</div>
<div class="paragraph">
<div class="sentence">ἢ καὶ φύλαξ µέλιττα,</div>
</div>
<div class="paragraph">
<div class="sentence">ἢ καὶ τύραννος αὐτὴ</div>
</div>
<div class="paragraph">
<div class="sentence">µήτηρ τε τῶν μελιττῶν;</div>
</div>
</div>
<div class="section">
  <h3 class="section-title">7. ΑΡΑΧΝΗ</h3>
<div class="paragraph">
</div>
<div class="paragraph">
<div class="sentence">τέχνην φύσις δέδωκεν</div>
</div>
<div class="paragraph">
<div class="sentence">ἱστουργίας ἀράχνῃ.</div>
</div>
<div class="paragraph">
<div class="sentence">νεῖ δ' οὐ στρέφουσ' ἄτρακτον</div>
</div>
<div class="paragraph">
<div class="sentence">ἐκ νηδύος τὸ νῆμα</div>
</div>
<div class="paragraph">
<div class="sentence">ἄγουσα δημιουργεῖ,</div>
</div>
<div class="paragraph">
<div class="sentence">εὐθὺς δ' ὕφασμ' ὑφαίνει</div>
</div>
<div class="paragraph">
<div class="sentence">ἀράχνιον ποιοῦσα·</div>
</div>
<div class="paragraph">
<div class="sentence">ποιεῖ δὲ τοῦτο μυίαις</div>
</div>
<div class="paragraph">
<div class="sentence">καὶ θηρίοις τοιούτοις.</div>
</div>
<div class="paragraph">
<div class="sentence">οὔκ ἐστι λεπτὸν οὕτως</div>
</div>
<div class="paragraph">
<div class="sentence">οὐδὲν λίνον γυναικῶν</div>
</div>
<div class="paragraph">
<div class="sentence">ὥσπερ τὸ τῆς ἀράχνης.</div>
</div>
<div class="paragraph">
<div class="sentence">ἁλίσκεται δὲ μυῖα</div>
</div>
<div class="paragraph">
<div class="sentence">εἰς τοὺς δόλους πεσοῦσα,</div>
</div>
<div class="paragraph">
<div class="sentence">ἀλλ' οὐχ ἁλίσκεται σφήξ,</div>
</div>
<div class="paragraph">
<div class="sentence">οὐδ' αὖ µέλιττα· πῶς γάρ;</div>
</div>
<div class="paragraph">
<div class="sentence">µείζους γάρ εἰσιν αὗται.</div>
</div>
</div>
<div class="section">
  <h3 class="section-title">8. ΘΗΡΑ ΙΝΔΙΚΗ</h3>
<div class="paragraph">
</div>
<div class="paragraph">
<div class="sentence">λαγὼς τ' ἁλώπεκάς τε</div>
</div>
<div class="paragraph">
<div class="sentence">θηρῶντες ἄνδρες Ἰνδοί,</div>
</div>
<div class="paragraph">
<div class="sentence">κυνῶν μὲν οὐ δέονται·</div>
</div>
<div class="paragraph">
<div class="sentence">κόραξ γὰρ ἀντὶ τούτων,</div>
</div>
<div class="paragraph">
<div class="sentence">ἰκτῖνος ἀντὶ τούτων,</div>
</div>
<div class="paragraph">
<div class="sentence">ὅ τ' αἰετὸς πάρεστιν.</div>
</div>
<div class="paragraph">
<div class="sentence">συλλαμβάνουσι πρῶτον</div>
</div>
<div class="paragraph">
<div class="sentence">τοὺς τῶνδε δὴ νεοττούς·</div>
</div>
<div class="paragraph">
<div class="sentence">θηρευτικὴν δὲ τέχνην</div>
</div>
<div class="paragraph">
<div class="sentence">ἐκμανθάνειν ποιοῦσι</div>
</div>
<div class="paragraph">
<div class="sentence">τούτους τρόπῳ τοιῷδε.</div>
</div>
<div class="paragraph">
<div class="sentence">πρᾶον λαγὼν λαβόντες</div>
</div>
<div class="paragraph">
<div class="sentence">πρᾶον δ' ἁλώπεκ' ἄλλον,</div>
</div>
<div class="paragraph">
<div class="sentence">τούτοις κρέας προσάπτειν</div>
</div>
<div class="paragraph">
<div class="sentence">φιλοῦσι, κᾆτ' ἀφεῖναι·</div>
</div>
<div class="paragraph">
<div class="sentence">ἕκαστος οὖν νεοττῶν---</div>
</div>
<div class="paragraph">
<div class="sentence">ἰκτῖνος αἰετός τε</div>
</div>
<div class="paragraph">
<div class="sentence">καὶ δὴ τρίτη κορώνη---</div>
</div>
<div class="paragraph">
<div class="sentence">τάχιστα δὴ διώκει.</div>
</div>
<div class="paragraph">
<div class="sentence">ἐπειδὰν αὖθ' ἕλωσι,</div>
</div>
<div class="paragraph">
<div class="sentence">κρέας κατεσθίουσιν</div>
</div>
<div class="paragraph">
<div class="sentence">ὡς μισθὸν ὄντα θήρας.</div>
</div>
<div class="paragraph">
<div class="sentence">οὕτω μὲν οὖν µαθόντες</div>
</div>
<div class="paragraph">
<div class="sentence">μετ' ἀγρίους πέπονται</div>
</div>
<div class="paragraph">
<div class="sentence">λαγώς τ' ἀλώπεκάς τε·</div>
</div>
<div class="paragraph">
<div class="sentence">τῶν δ' ὅστις ἄν τιν' αἱρῇ,</div>
</div>
<div class="paragraph">
<div class="sentence">τὰ σπλάγχνα μισθὸν ἔσχεν.</div>
</div>
</div>
<div class="section">
  <h3 class="section-title">9. ΓΡΥΨ</h3>
<div class="paragraph">
</div>
<div class="paragraph">
<div class="sentence">περὶ γρυπὸς ὧδέ φασιν.</div>
</div>
<div class="paragraph">
<div class="sentence">τετράπουν λέγουσιν εἶναι,</div>
</div>
<div class="paragraph">
<div class="sentence">τὸ δὲ σῶμα τῷ λέοντι</div>
</div>
<div class="paragraph">
<div class="sentence">προσεοικέναι μάλιστα·</div>
</div>
<div class="paragraph">
<div class="sentence">ὄνυχας δ' ἔχειν µεγίστους</div>
</div>
<div class="paragraph">
<div class="sentence">προσεοικότας λέοντος.</div>
</div>
<div class="paragraph">
<div class="sentence">τὸ δὲ σῶμα πᾶν πτερωτόν,</div>
</div>
<div class="paragraph">
<div class="sentence">µελανόπτερον τὸ νῶτον,</div>
</div>
<div class="paragraph">
<div class="sentence">τὰ δ' ὄπισθέ φασ' ἐρυθρόν.</div>
</div>
<div class="paragraph">
<div class="sentence">πτέρυγας λέγουσι λευκάς,</div>
</div>
<div class="paragraph">
<div class="sentence">στόµα δ' αἰετῶδες εἶναι.</div>
</div>
<div class="paragraph">
<div class="sentence">λέγεται δὲ γρὺψ ἅπαντα,</div>
</div>
<div class="paragraph">
<div class="sentence">ὅσα θηρί' ἄλλα, νικᾶν,</div>
</div>
<div class="paragraph">
<div class="sentence">ἐλέφαντα δ' ἐκφοβεῖσθαι</div>
</div>
<div class="paragraph">
<div class="sentence">ἔφοδον δὲ καὶ λέοντος.</div>
</div>
<div class="paragraph">
<div class="sentence">λέγεται δὲ κἀν καλιᾷ</div>
</div>
<div class="paragraph">
<div class="sentence">κατὰ γῆς χρυσὸν ὀρύττειν,</div>
</div>
<div class="paragraph">
<div class="sentence">φυλακὴν δ' ἀεὶ ποιεῖσθαι.</div>
</div>
<div class="paragraph">
<div class="sentence">περὶ γρῦπα ταῦτά φασιν.</div>
</div>
</div>
<div class="section">
  <h2 class="section-title">10. ΚΥΩΝ</h2>
<div class="paragraph">
</div>
<div class="paragraph">
<div class="sentence">κύων δόµον φυλάττει</div>
</div>
<div class="paragraph">
<div class="sentence">πάντων μάλιστα πιστός.</div>
</div>
<div class="paragraph">
<div class="sentence">ἐὰν πανοῦργος ἔλθῃ</div>
</div>
<div class="paragraph">
<div class="sentence">τὰ κτήµαθ' ὥστε κλέψαι,</div>
</div>
<div class="paragraph">
<div class="sentence">αὖ αὖ κύων βαΰζει,</div>
</div>
<div class="paragraph">
<div class="sentence">δάκνει τε τὸν πανοῦργον·</div>
</div>
<div class="paragraph">
<div class="sentence">ἐὰν δὲ τῶν ἐν οἴκῳ</div>
</div>
<div class="paragraph">
<div class="sentence">ἔλθῃ τις, εὐθὺς οὗτος</div>
</div>
<div class="paragraph">
<div class="sentence">λείχει πόδας χέρας τε,</div>
</div>
<div class="paragraph">
<div class="sentence">ἐφάλλεται δὲ σαίνων.</div>
</div>
<div class="paragraph">
<div class="sentence">τί δῆτ᾽ ἄμεινον ἄν µοι</div>
</div>
<div class="paragraph">
<div class="sentence">πιστοῦ κυνὸς γένοιτο;</div>
</div>
</div>
<div class="section">
  <h3 class="section-title">11. ΨΙΤΤΑΚΟΣ</h3>
<div class="paragraph">
</div>
<div class="paragraph">
<div class="sentence">ὄρνιθ ἔχω κατ' οἶκον</div>
</div>
<div class="paragraph">
<div class="sentence">ὃς ψιττακὸς καλεῖται.</div>
</div>
<div class="paragraph">
<div class="sentence">οἰκίσκος ἐστὶν αὐτῷ</div>
</div>
<div class="paragraph">
<div class="sentence">ὃν ἄσμενος κατοικεῖ.</div>
</div>
<div class="paragraph">
<div class="sentence">θαυμαστός ἐστιν ὄρνις</div>
</div>
<div class="paragraph">
<div class="sentence">καὶ ποικίλος τὸ χρῶμα·</div>
</div>
<div class="paragraph">
<div class="sentence">καὶ θαῦμα δὴ µέγιστον·</div>
</div>
<div class="paragraph">
<div class="sentence">ὅταν γὰρ οἴκαδ' ἔλθω,</div>
</div>
<div class="paragraph">
<div class="sentence">"ἄριστε, φησί, χαῖρε."</div>
</div>
<div class="paragraph">
<div class="sentence">ὅταν µόλω θύραζε,</div>
</div>
<div class="paragraph">
<div class="sentence">"ὦ χαῖρε, φήσ', ἄριστε."</div>
</div>
<div class="paragraph">
<div class="sentence">καὶ δίψ' ὅταν πιέζῃ,</div>
</div>
<div class="paragraph">
<div class="sentence">ὕδωρ φέρειν κελεύει·</div>
</div>
<div class="paragraph">
<div class="sentence">πείνῃ δ' ὅταν πιεσθῇ,</div>
</div>
<div class="paragraph">
<div class="sentence">σῖτον φέρειν κελεύει,</div>
</div>
<div class="paragraph">
<div class="sentence">δάκνει δὲ δάκτυλόν µοι,</div>
</div>
<div class="paragraph">
<div class="sentence">ἂν μὴ φέρω τὰ πάντα.</div>
</div>
</div>
<div class="section">
  <h2 class="section-title">12. ΠΛΟΥΣ</h2>
<div class="paragraph">
</div>
<div class="paragraph">
<div class="sentence">προσέρποµεν θάλατταν,</div>
</div>
<div class="paragraph">
<div class="sentence">καθέλκοµεν δὲ πλοῖον·</div>
</div>
<div class="paragraph">
<div class="sentence">κώπαις δὲ χρώμεθ' οὐδέν,</div>
</div>
<div class="paragraph">
<div class="sentence">ἀλλ' ἱστίος ἅπασιν,</div>
</div>
<div class="paragraph">
<div class="sentence">ὡς οὐρίου πνέοντος.</div>
</div>
<div class="paragraph">
<div class="sentence">θύελλα δ' ἤν ἐπέλθῃ</div>
</div>
<div class="paragraph">
<div class="sentence">αἴρουσα κῦμα λαβρόν,</div>
</div>
<div class="paragraph">
<div class="sentence">φοβούμεθ' εὐθὺς ἡμεῖς</div>
</div>
<div class="paragraph">
<div class="sentence">μὲ κἀν βυθῷ πνιγῶμεν·</div>
</div>
<div class="paragraph">
<div class="sentence">καθίεµεν δὲ λαίφη,</div>
</div>
<div class="paragraph">
<div class="sentence">ἐλαύνομεν δὲ κώπαις.</div>
</div>
<div class="paragraph">
<div class="sentence">ἡ ναῦς δ' ἐάν γε σωθῃ</div>
</div>
<div class="paragraph">
<div class="sentence">πλεύσασιν οἴκαδ' ἡμῖν,</div>
</div>
<div class="paragraph">
<div class="sentence">θεοῖσιν εὐξόμεσθα,[^8]</div>
</div>
<div class="paragraph">
<div class="sentence">προσθέντες ὅρκον, ἡ μὴν</div>
</div>
<div class="paragraph">
<div class="sentence">ἐν γῇ μενεῖν τὸ λοιπόν,</div>
</div>
<div class="paragraph">
<div class="sentence">καὶ πολλὰ δὴ κελεύσειν</div>
</div>
<div class="paragraph">
<div class="sentence">χαίρειν ἀεὶ θάλατταν.</div>
</div>
</div>
<div class="section">
  <h3 class="section-title">13. ΤΑ ΤΗΣ ΗΜΕΡΑΣ</h3>
<div class="paragraph">
</div>
<div class="paragraph">
<div class="sentence">ἀνίσταμαι πρὸς ὄρθρον</div>
</div>
<div class="paragraph">
<div class="sentence">πρὶν ἥλιον φανῆναι,</div>
</div>
<div class="paragraph">
<div class="sentence">καὶ λούομαι τὸ σῶμα</div>
</div>
<div class="paragraph">
<div class="sentence">ὕδωρ χέων κατ' αὐτοῦ.</div>
</div>
<div class="paragraph">
<div class="sentence">κοσμῶ δὲ τὴν κόµην εὖ,</div>
</div>
<div class="paragraph">
<div class="sentence">ὄδοντας εὖ καθαίρω.</div>
</div>
<div class="paragraph">
<div class="sentence">ἐνδύομαι χιτῶνα</div>
</div>
<div class="paragraph">
<div class="sentence">πέδιλά τ' ἢ κοθόρνους,</div>
</div>
<div class="paragraph">
<div class="sentence">κᾆτ' εὔχομαι θεοῖσιν,</div>
</div>
<div class="paragraph">
<div class="sentence">κᾆτ' ἐντραγὼν πιών τε,</div>
</div>
<div class="paragraph">
<div class="sentence">Πορεύομαι κατ' ἔργον.</div>
</div>
<div class="paragraph">
<div class="sentence">µεσημβρίας δ' ἀνελθὼν</div>
</div>
<div class="paragraph">
<div class="sentence">ἄριστον ἐσθίω 'γώ,</div>
</div>
<div class="paragraph">
<div class="sentence">ἴσως δὲ καὶ καθεύδω·</div>
</div>
<div class="paragraph">
<div class="sentence">μεθ' ὕπνον αὖτ' ἀναστὰς</div>
</div>
<div class="paragraph">
<div class="sentence">πορεύομαι κατ' ἔργον.</div>
</div>
<div class="paragraph">
<div class="sentence">πρὸς ἑσπέραν δ' ἀνελθὼν</div>
</div>
<div class="paragraph">
<div class="sentence">ἐς δεῖπνον αὖ κάθηµαι.</div>
</div>
<div class="paragraph">
<div class="sentence">ὅταν δ' ἐπισκοτάζῃ,</div>
</div>
<div class="paragraph">
<div class="sentence">κοιμώμενος καθεύδω.</div>
</div>
</div>
<div class="section">
  <h3 class="section-title">14. ΑΡΟΤΟΣ</h3>
<div class="paragraph">
</div>
<div class="paragraph">
<div class="sentence">ἀροτὴρ λαβὼν ἄροτρον</div>
</div>
<div class="paragraph">
<div class="sentence">τὸ βοῶν ζεῦγος ἐλαύνει</div>
</div>
<div class="paragraph">
<div class="sentence">κατέχων χεροῖν ἐχέτλην.</div>
</div>
<div class="paragraph">
<div class="sentence">ὅταν ἐς τὸ τέλσον ἔλθῃ,</div>
</div>
<div class="paragraph">
<div class="sentence">τό τε τέρμα τῆς ἀρούρας,</div>
</div>
<div class="paragraph">
<div class="sentence">θεράπων μένει τις ἄλλος</div>
</div>
<div class="paragraph">
<div class="sentence">κύλικ' ἐν χεροῖν προτείνων,</div>
</div>
<div class="paragraph">
<div class="sentence">παραμύθιον πονοῦντι·</div>
</div>
<div class="paragraph">
<div class="sentence">ὁ δὲ δὴ λαβὼν πιών τε</div>
</div>
<div class="paragraph">
<div class="sentence">στρέφεται πάλιν κατ' ὄγμους.</div>
</div>
</div>
<div class="section">
  <h3 class="section-title">15. ΣΠΟΡΕΥΣ ΚΑΙ ΘΕΡΙΣΤΗΣ</h3>
<div class="paragraph">
</div>
<div class="paragraph">
<div class="sentence">ὁ δ' αὖ σπορεὺς µετελθών,</div>
</div>
<div class="paragraph">
<div class="sentence">τὰ σπέρματα σκεδαννὺς</div>
</div>
<div class="paragraph">
<div class="sentence">σπείρει μολὼν κατ' ὄγμους,</div>
</div>
<div class="paragraph">
<div class="sentence">Ἐπαῦθα μὲν τὰ πυρῶν,</div>
</div>
<div class="paragraph">
<div class="sentence">ἐκεῖ δὲ καὶ τὰ κριθῶν.</div>
</div>
<div class="paragraph">
<div class="sentence">μετὰ σπόρον δὲ πάντα</div>
</div>
<div class="paragraph">
<div class="sentence">ἐκφύεται κατ' ἀγρούς,</div>
</div>
<div class="paragraph">
<div class="sentence">ἔστ' ἂν στάχυς γένηται</div>
</div>
<div class="paragraph">
<div class="sentence">ὡραῖος, ὡς θερίζειν·</div>
</div>
<div class="paragraph">
<div class="sentence">θέρος δ' ἕτοιμον ἤδη.</div>
</div>
<div class="paragraph">
<div class="sentence">εἶτ' ἔρχεται θεριστὴς</div>
</div>
<div class="paragraph">
<div class="sentence">θέρος τεμῶν ἕτοιμον.</div>
</div>
<div class="paragraph">
<div class="sentence">δέουσι δράγµατ' εὐθύς·</div>
</div>
<div class="paragraph">
<div class="sentence">πρὸς τὰς ἅλως φέρουσιν·</div>
</div>
<div class="paragraph">
<div class="sentence">ἔπειτα κἀλοῶσι</div>
</div>
<div class="paragraph">
<div class="sentence">βόες ποσὶν πατοῦντες.</div>
</div>
</div>
<div class="section">
  <h3 class="section-title">16. ΑΛΟΗΤΟΣ</h3>
<div class="paragraph">
</div>
<div class="paragraph">
<div class="sentence">ἀλοητός ἐστιν ἤδη.</div>
</div>
<div class="paragraph">
<div class="sentence">ἐν ἅλῳ δράγµατα κεῖται.</div>
</div>
<div class="paragraph">
<div class="sentence">περὶ δῖνον αὖ στρέφονται</div>
</div>
<div class="paragraph">
<div class="sentence">βόες, οὐδὲ τῶν βοῶν τις</div>
</div>
<div class="paragraph">
<div class="sentence">ἀπογεύεται λεληθὼς</div>
</div>
<div class="paragraph">
<div class="sentence">σταχύων, ἐν ᾧ στρέφονται.</div>
</div>
<div class="paragraph">
<div class="sentence">τίνα δ' αἰτίαν λέγοιμ' ἄν;</div>
</div>
<div class="paragraph">
<div class="sentence">κατέχοντα φιμὸν ἴσθι</div>
</div>
<div class="paragraph">
<div class="sentence">στόµαθ', ὥστε μὴ δύνασθαι</div>
</div>
<div class="paragraph">
<div class="sentence">ἀλοῶντας ἐντραγεῖν τι.</div>
</div>
<div class="paragraph">
<div class="sentence">ἄγετ' ὦ βόες, στρέφεσθε</div>
</div>
<div class="paragraph">
<div class="sentence">περὶ δῖνον· οὐ θέµις γὰρ</div>
</div>
<div class="paragraph">
<div class="sentence">πάρος ἐντραγεῖν τροφῆς τι</div>
</div>
<div class="paragraph">
<div class="sentence">πρὶν ἂν ἑσπέρα γένηται.</div>
</div>
</div>
<div class="section">
  <h3 class="section-title">17. ΕΚΚΛΗΣΙΑ</h3>
<div class="paragraph">
</div>
<div class="paragraph">
<div class="sentence">τῆς κυρίας παρούσης</div>
</div>
<div class="paragraph">
<div class="sentence">ἐκκλησιάζεται μὲν</div>
</div>
<div class="paragraph">
<div class="sentence">ὃς ἂν θέλῃ πολίτης·</div>
</div>
<div class="paragraph">
<div class="sentence">ἔξεστι πἀντ' ἀκούειν</div>
</div>
<div class="paragraph">
<div class="sentence">τῶν ῥητόρων λεγόντων,</div>
</div>
<div class="paragraph">
<div class="sentence">ἔξεστι κἀναβῆναι</div>
</div>
<div class="paragraph">
<div class="sentence">ἅπασι τοῖς πολίταις</div>
</div>
<div class="paragraph">
<div class="sentence">λέγειν θ' ὅσ' ἂν θέλωσιν.</div>
</div>
<div class="paragraph">
<div class="sentence">ὅταν δὲ πᾶς τις εἴπῃ</div>
</div>
<div class="paragraph">
<div class="sentence">ὃς ἂν θέλῃ λέγειν τι,</div>
</div>
<div class="paragraph">
<div class="sentence">ψῆφον φέρουσι πάντες·</div>
</div>
<div class="paragraph">
<div class="sentence">γνώμην δέ φασι νικᾶν</div>
</div>
<div class="paragraph">
<div class="sentence">τὴν πλείοσιν δοκοῦσαν.</div>
</div>
</div>
<div class="section">
  <h3 class="section-title">18. ΣΤΡΑΤΟΣ</h3>
<div class="paragraph">
</div>
<div class="paragraph">
<div class="sentence">ὅταν στρατὸς γένηται,</div>
</div>
<div class="paragraph">
<div class="sentence">ἕκαστος ἐξ ἀνάγκης</div>
</div>
<div class="paragraph">
<div class="sentence">στρατεύεται πολίτης.</div>
</div>
<div class="paragraph">
<div class="sentence">φέρουσι δ' ἄλλος ἄλλα.</div>
</div>
<div class="paragraph">
<div class="sentence">πρῶτον χρεὼν ὁπλίτην</div>
</div>
<div class="paragraph">
<div class="sentence">λέγειν, ὅποιός ἐστιν.</div>
</div>
<div class="paragraph">
<div class="sentence">θώραξ μὲν οὖν τὸ πρῶτον</div>
</div>
<div class="paragraph">
<div class="sentence">τὰ στέρν' ἔχει καλύψας·</div>
</div>
<div class="paragraph">
<div class="sentence">χαλκοῦς δέ γ' ἐσθ' ὁ θώραξ.</div>
</div>
<div class="paragraph">
<div class="sentence">κράνος κάρα στεγάζει</div>
</div>
<div class="paragraph">
<div class="sentence">περὶ σκελοῖν δὲ κνηµίς.</div>
</div>
<div class="paragraph">
<div class="sentence">ξίφος μὲν ὀξύθηκτον</div>
</div>
<div class="paragraph">
<div class="sentence">ἡ δεξιὰ προτείνει·</div>
</div>
<div class="paragraph">
<div class="sentence">ἀριστερὰ δὲ χαλκῆν</div>
</div>
<div class="paragraph">
<div class="sentence">φορεῖ τιν' ἀσπίδ' αἰεί.</div>
</div>
<div class="paragraph">
<div class="sentence">ὁ ψιλὸς εὐσταλὴς ὢν</div>
</div>
<div class="paragraph">
<div class="sentence">γυμνός τ' ἔχει τάδ' ὅπλα·</div>
</div>
<div class="paragraph">
<div class="sentence">ἀντ' ἀσπίδος το πέλτην,</div>
</div>
<div class="paragraph">
<div class="sentence">καὶ ζεῦγος ἄλλ' ἀκόντων.</div>
</div>
<div class="paragraph">
<div class="sentence">ἄλλος τις αὖτ' ὀχεῖται</div>
</div>
<div class="paragraph">
<div class="sentence">ἵππῳ, στρέφων χαλινόν·</div>
</div>
<div class="paragraph">
<div class="sentence">ἱππέα καλοῦμεν αὐτόν.</div>
</div>
<div class="paragraph">
<div class="sentence">ἄγει δὲ τὸ στράτευμα</div>
</div>
<div class="paragraph">
<div class="sentence">ἐπιστάτης στρατηγός.</div>
</div>
<div class="paragraph">
<div class="sentence">[^1]: μέλη πεποίηται περὶ τούτων ἐν σελίδι ἑκατοστῇ τριακοστῇ πρώτῃ καὶ ἐφεξῆς.</div>
</div>
<div class="paragraph">
<div class="sentence"></div>
</div>
<div class="paragraph">
<div class="sentence"></div>
</div>
<div class="paragraph">
<div class="sentence"></div>
<div class="sentence">.</div>
</div>
<div class="paragraph">
<div class="sentence"></div>
</div>
<div class="paragraph">
<div class="sentence">[^6]: αἶα = γῆ.</div>
</div>
<div class="paragraph">
<div class="sentence"></div>
</div>
<div class="paragraph">
<div class="sentence">[^8]: = ἐυχόμεθα.</div>
</div>
</div>
</div>
    <script type="text/javascript">
      document.addEventListener("DOMContentLoaded", function(event) {
      import ("https://cdn.jsdelivr.net/npm/alpheios-embedded@latest/dist/alpheios-embedded.min.js").then(embedLib => {
          window.AlpheiosEmbed.importDependencies({ 
          mode: 'cdn'
          }).then(Embedded => {
          new Embedded({clientId: "thrax-grammar-fhard"}).activate();
          }).catch(e => {
          console.error(`Import of Alpheios embedded library dependencies failed: ${e}`)
          })

      }).catch(e => {
          console.error(`Import of Alpheios Embedded library failed: ${e}`)
      })
      });
  </script>
  </body>
</html>
